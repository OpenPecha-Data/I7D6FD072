༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG17210
n/a
ImageGroup:
ISBN:
11 KG17638
n/a
Title:
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
dag ldan mchan 'grel rgyud don gsal ba'i spyan shel/
Author:
ངག་དབང་ཡོན་ཏན་བཟང་པོ
ngag dbang yon tan bzang po
n/a
Descriptor:
Original Publication:
Place:
Publisher:
n/a;n/a
kathmandu
sa skya rgyal yongs gsung rab slob gnyer khang/
2007
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 6/2014



༄༅། །དག་ལྡན་མཆན་འགྲེལ་རྒྱུད་དོན་
གསལ་བའི་སྤྱན་ཤེལ་ཞེས་
བྱ་བ་བཞུགས་སོ། །
རྩོམ་པ་པོ།
ཡོངས་འཛིན་དགེ་བའི་བཤེས་གཉེན་མཁན་ཆེན་ཐམས་ཅད་མཁྱེན་པ་ངག་དབང་ཡོན་ཏན་བཟང་པོ།



Vol-14



༄༅། །དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མ་དཔེ་བཤུ་འབྲི་བྱེད་པོ།
མཁན་པོ་བསོད་ནམས་རྒྱ་མཚོ།
གཙོ་གཉེར་བ།
དཔལ་ས་སྐྱ་མཐོ་སློབ།
གློག་ཀླད་འགོད་འཇུག་པ། །
རྒྱལ་ཡོངས་ས་ཆེན་གློག་ཀླད་སྡེ་ཚན།
དཔལ་ས་སྐྱ་མཐོ་སློབ་ནས་དཔར་སྐྲུན་ཞུས།



THE SAKYA TRIZIN
༄༅། །གངས་ཅན་བསྟན་པའི་མངའ་བདག་ས་ཆེན་གོང་མ་ཡབ་སྲས་རྣམས་ཀྱི་ཕྱག་ཏུ་མདོ་སྔགས་ཀྱི་ཆོས་
ཚུལ་བསམ་གྱིས་མི་ཁྱབ་པ་ཞིག་བཀའ་བབ་ཀྱི་ཚུལ་དུ་བྱུང་བ་ལས། རྒྱུད་སྡེ་བཞི་དང་འབྲེལ་བའི་གདམས་པ་རྒྱ་
མཚོ་ལྟ་བུ་བཞུགས་པའི་སྙིང་པོ་ལྟར་གཅེས་པར་བསྐྱངས་པ་ནི་དཔལ་ཀྱེ་རྡོ་རྗེ་ཡིན་ལ། དེ་ལ་འཕགས་ཡུལ་དུ་
འགྲེལ་བྱེད་བྱུང་བའི་ཚུལ་ལ་ངོར་ཆེན་རྡོ་རྗེ་འཆང་གི་ཞལ་སྔ་ནས། དཔལ་ལྡན་བརྟག་པ་གཉིས་པ་ཡི། །རྒྱུད་
ཀྱི་ཚིག་དོན་འགྲེལ་བྱེད་པ། །རྡོ་རྗེ་སྙིང་པོ་ནཱ་རོ་པ། །ནག་པོ་སྤྱོད་པ་བྷ་ཝ་པ། །ཌོམ་ག་ད་ཤ་པདྨ་པ། །མི་ཐུབ་
ཟླ་བ་ཤཱནྟི་པ། །དམ་ཚིག་རྡོ་རྗེ་པད་མྱུག་དང༌། །ཀ་མ་དྷེ་ནུ་ཞེས་རྒྱ་འགྲེལ་ཡིན་པར་ངེས་པ་བཅུ་གཅིག་དང༌།
བོད་འགྲེལ་མང་དུ་ཡོད་ཀྱང་གོང་མ་གསུམ་གྱི་སྔོན་དུ་བྱུང་བ་ནི་ཇི་སྐད་དུ། བོད་ན་རམ་རྔོག་དཔྱལ་སེ་སོགས།།
བཤད་པའི་བཀའ་སྲོལ་མང་ན་ཡང་། །མཁས་པའི་གཙུག་རྒྱན་ས་སྐྱ་པའི། །ལུགས་ལ་བླ་མ་མངའ་རིས་པ། །
གསལ་བའི་སྙིང་པོའི་ཚིག་འགྲེལ་དང་། །སྒྱི་ཆུ་བ་ཡི་དཀའ་འགྲེལ་ཡོད། །ཅེས་པ་ལྟར་དང་། གོང་མ་གསུམ་གྱི་
འགྲེལ་པ་ནི། རྗེ་བཙུན་ས་ཆེན་ཡབ་སྲས་ཀྱི། །དཀའ་འགྲེལ་ཉི་འོད་དག་ལྡན་གསུམ། །ཞེས་པ་ལྟར་དང༌།
རྗེས་སུ་བྱུང་བའི་རྣམ་གྲངས་ལ་གོང་མའི་རྗེས་འབྲང་། འཕགས་པའི་རྗེས་འབྲང་། སྣ་ཚོགས་བསྡུས་པའི་རྗེས་
འབྲང་བཅས་བཞུགས་པ་ལས། དེ་ལ་དག་ལྡན་ནི། ཇི་སྐད་དུ། བླ་མའི་རྣམ་བཤད་ཤིང་རྟས་དྲངས་པ་ཡི།།
རྗེས་སུ་བདག་གི་བློ་གྲོས་ཞུགས་ནས་ནི། །གཞན་གྱི་མ་དག་ཚོགས་རྣམས་གཞོམ་པའི་ཕྱིར། །རྣམ་བཤད་འདི་ནི་
དག་ལྡན་ཞེས་བྱ་ཡིན། །ཞེས་གོང་མའི་ལེགས་བཤད་ཀྱི་ཤིང་རྟས་རྗེ་བཙུན་ཆེན་པོའི་བློ་གྲོས་ཀྱི་ཉི་མ་དྲངས་
ནས་གཞན་གྱི་མ་དག་པ་སྟེ། ལོག་པར་སྨྲ་བའི་མུན་པ་བསྲེགས་ཤིང་སྦྱངས་ནས་དག་པར་བྱས་པའི་དོན་དང་ལྡན་
པས་ན་དེ་སྐད་ཅེས་བྱ་བའི་རྣམ་འགྲེལ་འདི་ནི་གདུལ་བྱ་བློ་རབ་འབྲིང་ཐ་གསུམ་ཀུན་གྱིས་རྒྱུ ད་དོན་བདེ་བླག་ཏུ་
རྟོགས་པར་འགྱུར་བའི་བསྟན་བཅོས་བླ་ན་འཕགས་པ་ཞིག་ཡིན། དེ་ཡི་འགྲེལ་པ་ལ་རྗེས་སུ་བྱུང་བའི་རྣམ་གྲངས་
ཀྱི་ནང་དུ་མ་བཞུགས་པའི་དག་ལྡན་གྱི་འགྲེལ་པ་རབ་འབྱམས་པ་ཀུན་དགའ་ཡེ་ཤེས་ཀྱིས་མཛད་པ་གཞིར་བཅས།
མཁས་གྲུབ་ཀྱི་གོ་འཕང་མཐོན་པོར་གཤེགས་པ་ཡོངས་འཛིན་དགེ་བའི་བཤེས་གཉེན་མཁན་ཆེན་ཨ་པད་རིན་པོ་
ཆེ་མཆོག་གིས་དག་ལྡན་ལ་འགྲེལ་མཆན་ཞིག་མཛད་ཡོད་པ་འདི་བཞིན། མཁྱེན་བརྒྱའི་མངའ་བདག་མཁན་པོ་
རྒྱ་མཚོ་ལགས་ནས་མཁན་རིན་པོ་ཆེར་དཔར་བསྐྲུན་ཆོག་པའི་བཀའ་འཁྲོལ་ཡང་ཡང་ནན་ཏན་ཞུས་པ་བཞིན་ཐོབ་
སྟེ་ས་སྐྱ་མཐོ་སློབ་ནས་འགྲེམས་སྤེལ་གནང་བའི་དགེ་བས། སྐལ་ལྡན་ཀུན་གྱིས་དཔལྡན་བརྟག་པ་གཉིས་པའི་
དགོངས་དོན་རྟོགས་པ་དང༌། རིང་པོར་མ་ཐོགས་པར་དཔལ་ཀྱེ་རྡོ་རྗེའི་གོ་འཕང་ལ་མྱུར་དུ་རེག་པའི་སྨོན་འདུན་
བཅས། འཕགས་ཡུལ་རཱཇ་པུར་ནས། ས་སྐྱ་ཁྲི་འཛིན་པས། ཕྱི་ལོ་ ༢༠༡༠ ཟླ་བ་ ༨ ཚེས་ ༢༦ དགེ་བ་ལ།།
Sakya Dolma Phodrang, 192 Rajpur Road, P.O. Rajpur 248009, Dehradun U.A., India
Tel.:91-135-2734081 Fax: 91-135-2734883 Email: sakya@sancharnet.in



S
SAKYA COLLEGE
32
W
INSTITUTE OF HIGHER STUDIES
(Registered under Societies Act 1860)
Estd. 1972
Mussoorie Road, P.O. Rajpur - 248001
Dehradun, Uttarakhand, India
+91-135-27343(98
Fax ： +91-135-2735344
E-mail sakya_college@yahoo.co.in
Tel
སྔོན་འགྲོའི་གསོལ་ཞུ།
༄༅། །མཉྫགྷོནམསྱཱམིཡཉྫིསཱདཱནྣཏི༔ཤུབྷེ། ཀལྱཱཎམིཏྲཝནྡེ་ཨཧཾཡཏྠསཱདཱནྩཝཛྷཏེ། །ཞེས་གསུངས་
པ་ལྟར་བདག་སོགས་མཁའ་ཁྱབ་སེམས་ཅན་རྣམས་ཀྱི་རྟེན་དགེ་བློ་དང་བརྟེན་པ་བསྔགས་འོས་དར་བའི་
ཕྱིར་དུ་སླར་ཡང་རྒྱལ་ཀུན་མཁྱེན་པའི་རང་གཟུགས་འཇམ་མགོན་བླ་མ་ས་སྐྱ་པཎྜིཏ་ཆེན་པོ་མཆོག་ཉིད་
གསུམ་ལྡན་རྡོ་རྗེ་འཛིན་པའི་རོལ་གར་དུ་བྱོན་མཛད་མཁན་ཆེན་ཐམས་ཅད་མཁྱེན་པ། རྡོ་རྗེ་འཆང་དངོས།
བཀའ་དྲིན་ནམ་ཡང་གཞལ་བྲལ། དྲིན་ཅན་རྩ་བའི་བླ་མ། སྐྱབས་གནས་ཀུན་འདུས། མཚན་ནས་བརྗོད་པར་
དཀའ་བ། ངེས་པ་དོན་གྱི་སླད་དུ་མཚན་ནས་སྨོས་ན་ངག་དབང་ཡོན་ཏན་བཟང་པོ་བཀྲིས་གྲགས་པའི་རྒྱལ་
མཚན་དཔལ་བཟང་པོ་མཆོག་ཉིད་མཇལ་ཏེ་མདོ་སྔགས་ཆོས་ཚུལ་ཟབ་མོ་བསམ་གྱིས་མི་ཁྱབ་པ་ཞུ་རྒྱུའི་
གོ་སྐབས་སྲིད་ན་དཀོན་པ་ཐོབ་པའི་རྒྱུ་ཅན་ལས། ཇི་སྐད་དུ། རཱཏྲཡཐཱམེགྷགྷནཱནྡྷཀཱརེཝིདྷུཏགྷཎཾདནཱཡཏི
པྲཀཱཤམ། བུདྡྷནུབྷཱཝེནཏཐཱཀདཱཙིལླེཀསྱཔུཎྱ མཏིཀྐཎཾསཏ། །ཞེས་གསུངས་པ་ལྟར་བླ་མ་སངས་རྒྱས་
ཀྱི་འཕྲིན་ལས་ལ་ངེས་པ་རྙེད། ཡིན་ནའང་གུས་རང་ལ་ཐོག་མའི་སེམས་བསྐྱེད། དངོས་གཞིའི་ཤེས་བརྩོན་
གྱིས་དབུལ་ཙང་བླ་མའི་དགོངས་པ་མ་ལུས་པ་རྟོགས་རྒྱུ་ལྟ་ཞོག་ཚིགས་བཅད་གཅིག་ཙམ་ལའང་འགྲེལ་པ་
འཕོག་མཁན་གྱི་མཁས་པར་མ་འགྱུར་པ་ནི་རང་སྐྱོན་འབའ་ཞིག་ཏུ་རྟོགས། འོ་ན། ཐོག་མའི་སེམས་བསྐྱེད།
དངོས་གཞིའི་ཤེས་བརྩོན་ཕུན་སུམ་ཚོགས་པ་ཡོད་ན་བླ་མའི་དགོངས་པ་མ་ལུས་པ་རྟོགས་ཐུབ་བམ་ཞེ་ན།
ཅིས་ཀྱང་ཐུབ་སྟེ། དཔེར་ན་འཕགས་པ་ཀླུ་སྒྲུབ་དང་འཕགས་པ་ལྷ་ལྟ་བུ་ཡིན། དེ་ཡང་ཇི་ལྟར་ཞེ་ན། གཟིམ་
སྦུག་ཏུ་བཞུགས་པའི་བླ་མ་འཕགས་པ་ཀླུ་སྒྲུབ་ཀྱིས་ཁོ་བོ་ལ་ལུང་རྟོགས་ཀྱི་ཡོན་ཏན་དྲི་མ་མེད་པ་རྒྱ་མཚོ་
ལྟ་བུ་ཡོད་པས་ཁྱེད་ལ་ཇི་ཙམ་དགོས་ཞེས་པའི་མཚོན་བརྡ་རུ་རང་གི་ལྷུང་བཟེད་ཆུ་གཙང་གིས་བཀང་སྟེ་ཉེ་
གནས་བརྒྱུད་སྒོ་འགྲམ་ན་བཞུགས་པའི་འཕགས་པ་ལྷ་ལ་བསྐུར་བའི་ཚེ། འཕགས་པ་ལྷས། རང་ལ་ཐོག་མའི་
དད་མོས་དང་ཐུགས་བསྐྱེད། དངོས་གཞིའི་ཤེས་བརྩོན་ཕུན་སུམ་ཚོགས་པ་ཡོད་ཙང་མགོན་པོ་འཕགས་པ་
ཀླུ་སྒྲུབ་ཀྱི་ཐུགས་རྒྱུད་ལ་བཞུགས་པའི་ལུང་རྟོགས་ཀྱི་ཡོན་ཏན་དྲི་མ་མེད་པ་རྒྱ་མཚོ་ལྟ་བུ་ཡོད་པ་རྣམས་



Sakya COLLEGE
W
INSTITUTE OF HIGHER STUDIES
(Registered Under Societies Act 1860)
Estd. 1972
Mussoorie Road, P. O. Rajpur - 248001
Dehradun, Uttarakhand, India
Tel ： +91-135-273:4308
Tax +91-135-27353444
E-mail :sakya_college@yahoo.co.in
ལུས་པ་མེད་ཅིང་མཐར་ཐུག་པ་རྟོགས་ཐུབ་པ་མཛད་རྒྱུ་ཡིན་པའི་མཚོན་བརྡ་རུ་ལྷུང་བཟེད་ཀྱི་མཐིལ་བར་
དུ་བསླེབ་ཐུབ་མཁན་གྱི་ཁབ་གཅིག་ལྷུང་བཟེད་དེའི་ཆུ་ནང་དུ་བླུགས་ཏེ་ཉེ་གནས་བརྒྱུད་འཕགས་པ་ཀླུ་སྒྲུབ་
ལ་ཕུལ་བའི་སྔོན་གྱི་དེ་ལྟ་བུར་བྱུང་བ་ལྟར་སློབ་དཔོན་འཕགས་པ་ལྷས་མགོན་པོ་འཕགས་པ་ཀླུ་སྒྲུབ་ཀྱི་
དགོངས་པ་ལུས་པ་མེད་ཅིང་མཐར་ཕྱིན་པ་རྟོགས་ཏེ་བརྒྱུད་འཛིན་ཀུན་གྱི་གཙུག་གི་ནོར་བུར་གྱུར་པ་ཡིན་
ནོ། །འོ་ན། བླ་མ་རྡོ་རྗེ་འཆང་འཇམ་དབྱངས་ས་སྐྱ་པཎྜིཏ་དངོས་ཡིན་པ་ལ་སློབ་མ་ཡང་ཚོགས་གྲུབ་དབོན་
གསུམ་ལྟ་བུ་དགོས་པ་ལས་ཁོ་བོ་ལྟ་བུ་ཅི་ཡང་མི་ཤེས་པ་དེ་འདྲ་བྱུང་བ་གང་ཡིན་ཞེ་ན། དེ་ནི་དགྲ་བཅོམ་པ་
སྲས་སྒྲ་གཅན་འཛིན་གྱི་དེ་ལྟ་བུར་བྱུང་བ་བཞིན་ནོ། །དེ་ཡང་ཇི་ལྟར་ཞེ་ན། ལྷ་མིའི་མགོན་པོ་སངས་རྒྱས་
བཅོམ་ལྡན་འདས་རྒྱ་གར་དུ་བྱོན་ཏེ་སྐུ་མྱ་ངན་ལས་འདས། ནམ་ཞིག་ཤར་གྱི་རྒྱལ་པོ་ཤཱཤངྐས་བསྟན་པ་
ལ་དགྲ་མང་དུ་བྱས་རྗེས་སུ་བྲམ་ཟེ་ཞིག་གི་བསོད་ནམས་ཀྱི་མགྲོན་དུ་ཕེབས་པའི་སྲས་སྒྲ་གཅན་འཛིན་གྱི་
ཞལ་སྔ་ནས། སྟོན་པ་བཅོམ་ལྡན་འདས་ཞལ་བཞུགས་པའི་སྐབས་ཀྱི་ཆུ་ལས་ཀྱང་དེང་དུས་ཀྱི་འོ་མ་དེ་བྲོ་བ་
སྐྱོ་བ་འདུག་ཅེས་གསུངས་པ་བཞིན་བླ་མ་སངས་རྒྱས་ཡིན་ནའང་སློབ་མ་རྨོངས་པ་བདག་ལྟ་བུ་བྱུང་བ་ནི་
དུས་སྟོབས་ཀྱིས་ཡིན། སྤྱིར་མཁན་ཆེན་ཐམས་ཅད་མཁྱེན་པའི་ཞལ་སྔ་ནས། ནུབ་ཏུ་འཕགས་པ་ཀླུ་སྒྲུབ།
ལྷོ་རུ་འཕགས་པ་ལྷ། ཤར་དུ་སློབ་དཔོན་རྟ་དབྱངས། བྱང་དུ་སློབ་དཔོན་ཀུམཱར་ལབྷཱ་སྟེ་ཕྱོགས་བཞིའི་བསྟན་
པའི་གསལ་བྱེད་ཆེན་པོ་བཞིའམ་རྒྱན་དྲུག་མཆོག་གཉིས་ལ་སོགས་ཀྱི་མདོ་སྔགས་གཞུང་བརྒྱ་ཐོས་པའི་
སྐལ་བཟང་དུ་གྱུར་པའི་ནང་ནས་སྐལ་བ་བཟང་ཤོས་ནི་ཕྱི་ལོ་ ༡༩༨༡ གི་ལོ་དེ་ཡིན། ཅིའི་ཕྱིར་ཞེ་ན། ལོ་
དེའི་ནང་ཆེས་གསང་སྤྱི་ལྗོན་བརྟག་གསུམ་གྱི་བཀའ་ཁྲིད་ཐོག་མར་ཞུ་རྒྱུའི་སྐལ་བ་རྙེད། དེའི་ནང་ནས་ཀྱང་
༢༡།༩།༡༩༨༡ ནས་ ༢༥།༡༡།༡༩༨༡ བར་གྱི་དུས་ནི་སྐལ་པ་བཟང་པོའི་ནང་ནས་ཀྱང་ཤིན་ཏུ་བཟང་ཤོས་
སྙམ། གང་ཡིན་ཞུ་ན། རྗེ་བླ་མའི་རྒྱུད་རྒྱལ་བརྟག་པ་གཉིས་པའི་ཟབ་ཁྲིད་རྒྱས་ཤོས་དེ་ཞུ་རྒྱུའི་སྐལ་བ་ཐོབ་
པ་ཡིན། ཡིན་ནའང་དཔེར་ན། སྔོན་ལྷ་མིའི་སྟོན་པ་སངས་རྒྱས་བཅོམ་ལྡན་འདས་ཉིད་སྐུ་མཐའ་མའི་མཛད་པ་
བསྟན་ཕྱིར་རྩ་མཆོག་གྲོང་ལ་ཕྱོགས་པའི་ལམ་བར་གློ་བུར་དུ་ཞལ་བསྒྱུར་ཏེ་མ་ག་དྷའི་ཕྱོགས་ལ་གཟིགས་
པ་མཐའ་མ་མཛད་དེ་ལུང་བསྟན་གནང་བའི་མཛད་རྣམ་བློ་ལ་འཆར་བའི་ཚེ་དགའ་སྐྱོའི་ཚོར་བ་ལྷང་གིས་



SAKYA COLLEGE
W
INSTITUTE OF HIGHER STUDIES
(Registered Under Societies Act 1860)
Estd, 1972
Mussoorie Road, P.O. Rajpur - 248001
Dehradun, Uttarakhand, India
Tel } +91-135.2734308
Fax ： +91-135-27353444
E-mail : sakya_college@yahoo.co.in
བྱུང་བ་ལྟར་འདིར་ཡང་དཔེ་དེ་ལྟར་ཚུལ་གཅིག་ཏུ་མྱངས། ཅིའི་ཕྱིར་ཞེ་ན། རྒྱུད་ཀྱི་རྒྱལ་པོ་བརྟག་པ་གཉིས་
པའི་ཟབ་ཆོས་ཐོབ་པའི་སྐལ་བ་དང་ལྡན་ནའང་རང་བློ་རྨོངས་པའི་དབང་གིས་གང་ཡང་མ་གོ་བའི་ཚོར་བ་
མྱངས་སོ། །གང་ལྟར་ཡང་བརྩོན་པ་མ་ལྷོད་པར་སྤྱི་ལྗོན་བརྟག་གསུམ་ལ་རང་སྦྱོང་གི་ཚེ་སྤྱི་རྣམ་དང་ལྗོན་
ཤིང་གི་སྐབས་སུ་གཞུང་གཉིས་ཀའི་ཚིག་དོན་རེ་རེ་བཞིན་དུ་རྗེ་བླ་མའི་གསུང་གི་མན་ངག་བློ་ལ་དྲན་ནའང་
རྒྱུད་རྒྱལ་བརྟག་པ་གཉིས་པའི་ཚེ་བརྟག་པ་ཕྱི་མ་ལས་བརྟག་པ་དང་པོ་ལ་ནག་ཁུང་གི་ཚོར་བ་མྱངས། དེའི་
ཚེ་རང་གི་བསམ་བློའི་ནང་དུ་རང་གི་གོ་བ་ཁོ་ནས་རྒྱད་ལ་སློབ་གཉེར་བྱེད་སྟངས་ནི་གཞན་ལུགས་དང་ཤིན་
ཏུ་ཉེ་ཞིང་རང་ལུགས་ལ་ལུང་དང་མན་ངག་གཉིས་ཀྱི་སྒོ་ནས་སློབ་གཉེར་ལ་འབད་དགོས་ཙང་དེའི་དོད་དུ་རྗེ་
བླ་མ་དགུང་ལོ་ཉེར་ལྔ་བཞེས་པའི་ཚེ་བརྩམས་མཛད་པའི་དག་ལྡན་གྱི་འགྲེལ་པ་བྱིན་རླབས་ཅན་དེ་དཔར་
དུ་བསྐྲུན་ཐུབ་ན་ཅིས་ཀྱང་རང་གི་སློབ་གཉེར་ལ་ཕན་པར་མཐོང་སྟེ། ལན་མང་གསོལ་བ་བཏབ་པ་ལྟར་མཐའ་
མར་བཀའ་འཁྲོལ་བྱུང་སྟེ་ད་རེས་འདིར་དཔར་དུ་བསྐྲུན་པ་ཡིན། ཡང་ལན་ཅིག་ཞལ་མཇལ་ཚེ། ཤར་ཆེན་
གྱི་ལུང་འགྲེལ་དང་རྗེ་བླ་མའི་དག་ལྡན་གྱི་འགྲེལ་པ་གཉིས་བསྡོམས་ན་དག་ལྡན་གྱི་འགྲེལ་པ་ཆ་ཚང་བ་ཞིག་
ཏུ་འོང་ཞེས་གསུངས་པ་ལྟར་ཤར་ཆེན་གྱི་ལུང་འགྲེལ་ཡང་འདི་ནས་ལྷན་དུ་དཔར་དུ་བསྐྲུན་ཡོད། རྗེ་བླ་མའི་
དག་ལྡན་གྱི་འགྲེལ་པ་ཆ་ཚང་བཤུ་འབྲི་བྱེད་པོ་ཁོ་བོ་ལ་ཤེས་འཇོན་གྱི་ཡོན་ཏན་གཉིས་ཀས་སྟོང་ཙང་ཡི་
གེ་ཆད་པ་དང་། བརྡ་དག་ནོར་རིགས་སོགས་སྐྱོན་ཆ་དུ་མ་ཅིས་ཀྱང་ཡོང་ངེས་པས་རྒྱ་ཆེའི་གཟིགས་པ་པོ་
རྣམས་ཀྱིས་ཡོ་བསྲང་སློབ་སྟོན་ཅིས་ཀྱང་གནང་སྐྱོང་ཡོང་བའི་ཞུ་གསོལ་འདེབས་པ་ལགས་སོ། །མདོར་ན།
ཇི་སྐད་དུ། ཨཱཀཱཤསྱཔཱིཏིརཝདཡཱཝཅུཇགཏམྦིཏི༔ ཏཱཝནྣམསྨིཏིབྷཱཡཱཇཇགདདུབྷཁཱནིནིབྷཱུཏཝཱ །ཞེས་གསུངས་
པ་ལྟར་ཇི་སྲིད་ནམ་མཁའ་གནས་པ་དང་། བདག་སོགས་འགྲོ་བ་མཆིས་ཀྱི་བར་དུ་དཔལ་ལྡན་བླ་མ་དམ་པ་
མཆོག་ཉིད་སྐུ་ཚེ་ཞབས་པད་བརྟན་ཅིང་ཟག་མེད་ཆོས་ཀྱི་འཁོར་ལོ་རྒྱུན་མི་ཆད་པ་བསྐོར་བ་དང་། བསྟན་
བཅོས་ཆེན་པོ་འདི་ཡང་གོང་གི་ཚུལ་དེ་བཞིན་དུ་གྱུར་བར་ཤོག་ཅིག་གུ །དེ་བཞིན་ཇི་སྐད་དུ། ཨཱཥིཉྩི་ྗགཏོ
དུབྷཁཾཏཏྠརྦམཡི པརྱཏཱམ། བོདྷིསཏྟཤུབྷིསཟེརྫགཏསུཁིཏམསྟུཅ།། །།ཇགདྡདུ་ཁིཀབྷིཥཛེསཟསམྤནྣུཁཱཀཱརམ་
། ལཱབྷསཏྟཱརསཧིཏཾཙིརཾཏིཥྛཏུཤཱསནམ།། །།ཞེས་གསུངས་པའི་སྨོན་ལམ་གྱི་བསྟན་དོན་ཡང་འབད་མེད་དུ་
གྲུབ་པར་ཤོག་ཅིག་གུ །། སརྦམངྒལཾ། སརྦམངྒལཾ། སརྦམངྒལཾ། །
2



དཀར་ཆག
༡༽
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
༢༽
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
༢༡༣



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
༄༅། །བརྟག་པ་གཉིས་པའི་རྣམ་པར་བཤད་པ་མ་དག་པ་རྣམས་འཇོམས་པར་བྱེད་པའི་རྣམ་
འགྲེལ་དག་ལྡན་ཞེས་བྱ་བ་བཞུགས་སོ།།
༄༅། །ཨོཾ་སྭསྟི་སིདྡྷཾ། རྗེ་བཙུན་བླ་མ་རིན་པོ་ཆེ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
བཀའ་དྲིན་ཅན་རྣམས་ཀྱི་ཞབས་ལ་སྤྱི་བོས་གུས་པར་ཕྱག་འཚལ་ལོ། །གང་ཞིག་རྡོ་རྗེ་འཆང་དབང་ཉིད་ཀྱང་
ཐུགས་རྗེས་ཕལ་པའི་གཟུགས་འཛིན་དཔལ་ལྡན་བླ་མ་མཆོག་དེ་དང་། །གང་ཞིག་རྟོགས་པར་བྱ་བ་སྤངས་ཀྱང་དེ་
ཉིད་ཐུགས་སུ་ཆུད་གྱུར་དཔལ་ལྡན་སྤྲོས་པ་ཀུན་གྲོལ་ཞིང་། །གང་ཞིག་འཛིན་པའི་དྲི་མ་མ་ལུས་སྤངས་ཀྱང་ཟག་
མེད་བདེ་བས་རྒྱུད་གང་བསྐྱོད་པར་མི་མཛད་པ། །གང་ཞིག་དམིགས་བྱ་སྤངས་ཀྱང་ཐུགས་རྗེས་གཞན་དོན་རྟག་ཏུ་
མཛད་པ་རྣམས་ལ་གུས་པས་ཕྱག་འཚལ་ལོ། །བདག་གི་དཔལ་ལྡན་བླ་ཆེན་གྱིས་ནི་རྣམ་འགྲེལ་ཉུང་ཟད་མཛད་པ་
རྡོ་རྗེའི་ཚིག་ལྟར་མི་ཕྱེད་པས། །རྒྱུད་དོན་མ་རྟོགས་དེ་གསལ་བྱ་ཕྱིར་ཐུགས་རྗེས་བསྐུལ་ནས་བདག་གི་བླ་མ་
བསོད་ནམས་མཐའ་ཡས་རྩེས། །རྣམ་འགྲེལ་རྒྱ་ཆེར་མཛད་ཀྱང་སྡེབ་སྦྱོར་བྱིངས་ཆེ་ཚིག་དོན་བརླིང་པོ་ཤེས་རབ་
དམན་པས་མ་རྟོགས་ནས། །བདག་ལ་ཡང་ཡང་བསྐུལ་བས་རྡོ་རྗེས་ཕུག་རྗེས་སྐུད་པས་བརྒྱུས་བཞིན་བླ་མའི་རྗེས་
འབྲངས་འབྲི་བར་བྱ། །བློ་དམན་རྣམས་ཀྱིས་གོ་བྱའི་ཕྱིར། །སྙན་དངགས་སྡེབ་སྦྱོར་རྣམ་སྤངས་ཏེ། །རྒྱུད་དོན་
རྣམ་འགྲེལ་བརྗོད་པ་ལ། །བླ་མ་རྣམས་ཀྱིས་བཟོད་པར་མཛོད། །དེ་ལ་དཔལ་ལྡན་ཆོས་སྐྱོང་རྣལ་འབྱོར་གྱི་དབང་
ཕྱུག་བིརྱ་པ་མཐུ་སྟོབས་ཀྱི་དབང་ཕྱུག་གི་དགོངས་པས་རྒྱུད་སྡེ་གང་འཆད་ཀྱང་སྔོན་དུ་ཚུལ་བཞི་རྟོགས་ནས་འཇུག་
པ་ཡིན་ཏེ། མདོ་རྒྱུད་ཐམས་ཅད་ཀྱི་གནས་ལུགས་རྟོགས་པར་བྱ་བའི་དོན་དུ་སྔོན་དུ་རྒྱུད་སྡེ་སྤྱིའི་རྣམ་པར་གཞག་
པ་དང་། རང་རང་གི་རྒྱུད་ངོས་གཟུང་བར་བྱ་བའི་དོན་དུ་མཚན་གྱི་དོན་བཤད་པ་དང་། མཚན་དེ་དང་ལྡན་པའི་
རྒྱུད་འཆད་པར་བྱེད་པའི་ཚུལ་བཤད་ཐབས་ཀྱི་མན་ངག་དང་། བཤད་ཐབས་ཀྱི་མན་ངག་དེས་བཤད་པའི་རྒྱུད་དེ་
ཉམས་སུ་བླང་བའི་ཐབས་རྒྱུད་ཀྱི་མངོན་པར་རྟོགས་པ་དང་བཞིའོ། །དེ་ལ་དང་པོ་གསུམ་ནི་བདག་གི་བླ་མས་
ཕྱོགས་གཅིག་ཏུ་བྱས་པའི་བསྟན་བཅོས་མཛད་ཟིན་ལ། མངོན་པར་རྟོགས་པའང་བདག་ཉིད་ཀྱིས་སྦྱར་ཟིན་པས་དེ་
ཉིད་དུ་བལྟ་བར་བྱའོ། །འདིར་བརྟག་པ་གཉིས་ཀྱི་བདག་ཉིད་ལེའུ་ཉི་ཤུ་རྩ་གསུམ་བློ་ཀ་བདུན་བརྒྱ་ལྔ་བཅུ་པའི་
གཞུང་འདིའི་བཞུགས་ལུགས་དང་། གང་ཟག་གི་རྒྱུད་ལ་མངོན་པར་རྟོགས་པ་སྐྱེ་བའི་རིམ་པ་ཅུང་ཟད་ཙམ་བརྗོད་
ན། དང་པོ་ནི་ཚོང་པ་ཚོང་གི་ཁེ་མཐོང་ནས་འཇུག་པ་དང་འདྲ་བར་ཐོག་མར་འབྲས་བུ་བསྟན། དེ་ནས་ཐབས་ཀྱི་
རྒྱུད། དེ་ནས་ལམ་ལ་འཇུག་པ་སྨིན་པར་བྱེད་པའི་དབང་བསྟན་ཏོ། །གཞུང་དེ་ལྟར་གནས་ཀྱང་རྟེན་གྱི་གང་ཟག་
གི་རྒྱུད་ལ་སྐྱེ་བའི་རིམ་པ་བླ་མའི་མན་ངག་གིས་འཁྲུགས་བསྡེབས་ནས་བརྗོད་ན། ཐོག་མར་རྒྱུ་རྒྱུད། དེ་ནས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཐབས་རྒྱུད། དེ་ནས་འབྲས་བུའི་རྒྱུད་བསྟན་ཏོ། །དང་པོ་རྒྱུའི་རྒྱུད་ལ་ལྟོས་པ་སེམས་ཅན་ལ་རང་བཞིན་གྱི་
སངས་རྒྱས་ཀྱི་སྙིང་པོ་ཡོད་པ་ཉིད་ཡིན་ནོ་ཞེས་བསྟན་པ་ནི། ཕྱི་མའི་ལེའུ་བཞི་པ་ལས། རང་དང་རང་གིས་
རྟོགས་པ་ལས། །ཞེས་བྱ་བ་ལ་སོགས་པ་ཚིགས་སུ་བཅད་པ་ལྔས་བསྟན་ཏོ། །བྱེ་བྲག་ཏུ་གྲུབ་ཉེ་བ་ལ་དགོངས་
ནས་རིགས་ལ་ལྟོས་པ་ནི། ཕྱི་མའི་ལེའུ་བཅུ་གཅིག་པ་ལས། ལུས་ཅན་རང་གི་རིགས་བཤད་ཀྱིས། །ཞེས་བྱ་བ་
ལ་སོགས་པས་བསྟན་ཏོ། །སྤང་བྱ་ལ་ལྟོས་པ་ནི། ཕྱི་མའི་ལེའུ་བཞི་པ་ལས། མི་བསྐྱོད་རྣམ་སྣང་རིན་ཆེན་
འབྱུང་། །ཞེས་བྱ་བ་ལ་སོགས་པས་བསྟན་ཏོ། །བྱེ་བྲག་ཏུ་རྐྱེན་བསྒྲུབ་ཏུ་རུང་བ་རྐྱེན་ལ་ལྟོས་པ་ཐུན་མོང་གིས་
རྒྱུད་སྦྱངས་ནས་འཇུག་པ་དང་། སྐལ་བ་དང་ལྡན་པ་རྒྱུད་མ་སྦྱངས་ཀྱང་འཇུག་ཏུ་རུང་བ་གཉིས་ཀ་ཕྱི་མའི་ལེའུ་
གཉིས་པ་ལས། དགེ་བ་བཅུ་ལ་གོམས་པ་དང༌། །ཞེས་བྱ་བ་ལ་སོགས་པ་དང་། མཚམས་མེད་ལྔ་ནི་བྱེད་པ་
དང་། །ཞེས་བྱ་བ་ལ་སོགས་པས་བསྟན་ཏོ། །ཐབས་ཀྱི་རྒྱུད་ལ་གཉིས་ལས། སྐལ་བ་དང་མི་ལྡན་པ་རིམ་གྱིས་
སྦྱང་བ་ནི། ཕྱི་མའི་ལེའུ་བརྒྱད་པ་ལས། དང་པོར་གསོ་སྦྱོང་སྦྱིན་པར་བྱ། །ཞེས་བྱ་བ་ལ་སོགས་པས་བསྟན་
ཏོ། །སྐལ་བ་དང་ལྡན་པ་ཅིག་ཅར་དུ་འཇུག་པ་ལ་གཉིས། སྨིན་པར་བྱེད་པ་དང༌། གྲོལ་བར་བྱེད་པའོ། །དེ་ལ་
དང་པོ་སྨིན་པར་བྱེད་པ་ནི་བརྟག་པ་དང་པོའི་ལེའུ་བཅུ་པ་དང་། ཕྱི་མའི་ལེའུ་གསུམ་པའི་ཆ་དང་། ལྔ་པའི་ཆ་
དང་། བཅུ་གཉིས་པའི་ཆ་རྣམས་ཀྱིས་སྟོན་ཏོ། །དེའང་དབང་རིམ་གྱིས་བསྐུར་བ་དང་ཅིག་ཅར་གྱིས་བསྐུར་བའི་
ཚུལ་གཉིས་ཡིན་ནོ། །དེ་ལ་རིམ་གྱིས་བསྐྱར་བའི་དབང་དུ་བྱས་ན་དང་པོར་བུམ་པའི་དབང་ཙམ་བསྐུར་ནས་དེའི་
རྗེས་སུ་འབྲེལ་པའི་ལམ་སྟོན་པས་དམ་ཚིག་དང་སྡོམ་པ་ལ་སོགས་པ་ནས་བརྩམས་ཏེ། བསྐྱེད་པའི་རིམ་པ་འཁོར་
དང་བཅས་པ་སྟོན་ཏོ། །དེ་ནས་འོས་སུ་གྱུར་པ་ན་མཆོག་དབང་གསུམ་བསྐུར་ནས་རྟོགས་པའི་ལྟ་བ་ནས་བརྩམས་
ཏེ་རིམ་པ་གཉིས་སྟོན་ཀྱང་གཙོ་བོར་རྫོགས་པའི་རིམ་པ་སྤྱོད་པ་དང་བཅས་པ་སྟོན་པ་ཡིན་ནོ། །དེ་ནས་དབང་ཅིག་
ཅར་དུ་བསྐུར་བའི་དབང་དུ་བྱས་ན་དང་པོ་ནས་དབང་བཞི་རྫོགས་པར་བསྐུར་ཏེ། དེ་ནས་དང་པོ་རྟོགས་པའི་ལྟ་བ་བསྟན་
ནས། དེས་ལམ་ཐམས་ཅད་བླ་ན་མེད་པའི་བྱང་ཆུབ་ཏུ་འགྱུར་བར་བྱས་ནས། དེ་ནས་རིམ་པ་གཉིས་སྤྱོད་པ་དང་
ཉེ་བའི་རྒྱ་དང་བཅས་པ་ལམ་གྱི་གཙོ་བོ་རྣམས་སྟོན། དེ་ནས་བཟླས་པ་ལ་སོགས་པ་ལམ་གྱི་ཡན་ལག་རྣམས་སྟོན་
པ་ཡིན་ནོ། །དེ་ལྟར་ལུགས་གཉིས་པོ་དེའང་གང་ཟག་མཆོག་རྣམས་ལ་ཅིག་ཅར་བ་མཆོག་ཡིན་ལ། གང་ཟག་
འབྲིང་མན་ཆད་ལ་དབང་རིམ་གྱིས་བསྐུར་བ་མཆོག་ཡིན་ནོ། །དེ་བས་ན་བླ་མ་དམ་པ.རྣམས་ཀྱིས་རྒྱུད་དུ་གསུངས་
པ་སྟེ་རྒྱུད་གསུངས་པ་ནི་གང་ཟག་མཆོག་གི་དབང་དུ་བྱས་ནས་དབང་ཅིག་ཅར་བསྐུར་བའི་ལུགས་སུ་སྦྱར་ཏེ་གསུངས་
ལ། ཉམས་སུ་བླང་བའི་དུས་སུ་དབང་རིམ་གྱིས་བའི་ཕྱག་ལེན་དུ་མཛད་དེ་འགལ་བ་ཡོད་པ་མ་ཡིན་ནོ།.དབང་འདི་ནི་
རྟེན་སྣོད་རུང་དུ་བསྒྲུབ་པའི་ཐབས་ཡིན་པ་ལ་དགོངས་ནས་རེས་འགའ་རྒྱུ་རྒྱུད་ཀྱི་མངོན་པར་རྟོགས་པར་ཡང་བསྡུས་སོ། །འདིར་དབང་ཅིག་ཅར་དུ་
བསྐར་བའི་དབང་དུ་བྱས་ཏེ་གྲོལ་བར་བྱེད་པའི་ལམ་བརྗོད་ན། མངོན་རྟོགས་གསུམ་ལས་ཕྱེ་བའི་བཅུ་གཅིག་ལས། གཙོ་བོར་ཕྱག་རྒྱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཆེན་པོ་མཆོག་གི་དངོས་གྲུབ་སྒྲུབ་པའི་མངོན་པར་རྟོགས་པ་ལྔ་ནས་བརྗོད་པར་བྱ་སྟེ། ཐོག་མར་དབང་གི་རྗེས་ལ་
ལམ་ཐམས་ཅད་རྣམ་གྲོལ་གྱི་རྒྱུར་འགྱུར་ཞིང་མཐར་འཛིན་ལྟ་བས་མི་འཕྲོག་པའི་ཕྱིར་རྟོགས་པའི་ལྟ་བ་སྟོན་པ་ནི། བརྟག་པ་དང་པོའི་ལེའུ་
དང་པོ་དང༌། ལྔ་པའི་ཕྱོགས་གཅིག་དང་། དགུ་པའི་ཆ་དང༌། བཅུ་པའི་ཆ་དང་། ཕྱི་མའི་ལེའུ་གསུམ་པ་
དང་། བཞི་པའི་ཆས་བསྟན་ཏོ། །དེ་ནས་ ལྟ་བ་ལ་གནས་པ་དེས་ ཐ་མལ་སྣང་ཞེན་སྤོང་བའི་ཕྱིར་རྫོགས་པའི་རིམ་པའི་
རྟེན་བསྐྱེད་པའི་རིམ་པ་བསྒོམ་པ་ནི་བརྟག་པ་དང་པོའི་ལེའུ་གསུམ་པ་དང༌། བཞི་པ་དང་། བརྒྱད་པའི་ཆ་
དང་། དགུ་པའི་ཆ་དང་། ཕྱི་མའི་ལེའུ་གཉིས་པའི་ཆ་དང་། གསུམ་པའི་ཆ་དང་། བཞི་པའི་ཆ་དང་། ལྔ་པ་
རྣམས་ཀྱིས་བསྟན་ཏོ། །གྱ་ནོམ་ལྷར་ཞེན་སྤངས་ནས་ལྷ་ཉིད་ཡེ་ཤེས་སུ་རྟོགས་པའི་ཕྱིར་དེ་ལ་བརྟེན་ནས་རྫོགས་པའི་རིམ་པ་
བསྒོམ་པ་ནི་བརྟག་པ་དང་པོའི་ལེའུ་དང་པོ་དང་། ལེའུ་ལྔ་པ་དང་། བརྒྱད་པའི་སྨད་དང་། ཕྱི་མའི་ལེའུ་གཉིས་
པ་དང་། གསུམ་པའི་ཆ་དང་། བཞི་པའི་ཆ་དང༌། བརྒྱད་པའི་ཆ་དང་། བཅུ་གཅིག་པ་རྣམས་ཀྱིས་བསྟན་
ཏོ། །དེ་ལྟར་རིམ་པ་གཉིས་ཀ་བསྒོམ་དགོས་པ་ཡང་དང་པོའི་བརྒྱད་པ་དང་། ཕྱི་མའི་གཉིས་པ་ལས་བསྟན་
ཏོ། །དེ་ལྟར་རིམ་པ་གཉིས་ལ་གནས་ནས་དྲོད་ཐོབ་པས་དེ་ནས་དེས་སྤྱོད་པ་སྤྱད་པར་བསྟན་པ་ནི་བརྟག་པ་དང་པོའི་
ལེའུ་དྲུག་པ་དང་། བདུན་པ་དང་། ཕྱི་མའི་གཉིས་པ་དང་། གསུམ་པའི་ཆ་རྣམས་ཀྱིས་བསྟན་ཏོ། །སྤྱོད་པ་ལ་
གནས་ནས་མཐར་ཐུག་ལ་མཚམས་སྦྱོར་བ་ཉེ་བའི་རྒྱུ་བསྟན་པ་ནི། བརྟག་པ་དང་པོའི་ལེའུ་བརྒྱད་པ་ནི་གཙོ་བོ་ཡིན་
ལ། ལེའུ་བཅུ་པ་ལས་མིང་ཙམ་བསྟན་ལ། ཕྱི་མའི་ལེའུ་གཉིས་པས་བསྟན་ཏོ། །ཉེ་རྒྱུ་ དེའི་བསྒོམ་པའི་ཚུལ་ནི་
སྔར་བསྟན་པའི་རྫོགས་པའི་རིམ་པ་དང་འདྲ་བས་ན་དེ་རྫོགས་པ་རྣམས་ཉིད་ཀྱིས་བསྟན་ཏོ། །དེ་ལྟ་བུ་དེའི་ལམ་གྱི་
ཡན་ལག་ལ་དྲུག་ལས། དང་པོར་ཐུགས་རྒྱུད་བསྐུལ་བར་བྱེད་པ་བཟླས་པ་ནི་བརྟག་པ་དང་པོའི་ལེའུ་གཉིས་པ་
དང་། ཕྱི་མའི་ལྔ་པ་དང་། དགུ་པ་དང་། བཅུ་པ་རྣམས་ཀྱིས་བསྟན་ཏོ། །བར་ཆད་ཞི་བར་བྱེད་པ་གཏོར་མ་ནི་དང་
པོའི་གཉིས་པ་དང་ཕྱི་མའི་བཞི་པ་ལས་བསྟན་ཏོ། །དངོས་གྲུབ་མྱུར་དུ་སྒྲུབ་པའི་ཐབས་སྦྱིན་སྲེག་ནི་ཕྱི་མའི་དང་པོ་ལས་
སོ། །སྐུ་གསུང་ཐུགས་བྱིན་གྱིས་བརླབས་པས་ཀྱང་འགྲུབ་པ་ རབ་གནས་ཀྱང་ལེའུ་དེ་ཉིད་ལས་སྟོན་ཏོ། །སེམས་ཅན་དངོས་
གྲུབ་དམན་པ་ལ་མོས་པའི་གང་ཟག་རྗེས་སུ་གཟུང་བའི་ཕྱིར་ལས་ཀྱི་ཚོགས་རབ་འབྱམས་ནི་བརྟག་པ་དང་པོའི་ལེའུ་
གཉིས་པ་དང་བཅུ་གཅིག་པ་དང་ཕྱི་མའི་དགུ་པ་ལས་བསྟན་ཏོ། །གཉིས་ཀ་ལ་དགོས་པའི་དམ་ཚིག་དང་སྡོམ་པ་
ནི། སྤྱིར་ལས་དང་པོ་པའི་དམ་ཚིག་དང་། བརྟན་པ་ཐོབ་པའི་དམ་ཚིག་དང་། བརྟན་པ་ཆེར་ཐོབ་པའི་དམ་ཚིག་
ཅེས་བྱ་བ་གོསུམ་ཡིན་ལ། རེ་རེ་ལའང་བསྲུང་བའི་དམ་ཚིག་དང་། བཟའ་བའི་དམ་ཚིག་དང་གཉིས་
སམ། བསྟེན་པའི་དམ་ཚིག་ཅེས་བྱ་བ་གསུམ་དུའང་བསྡུ་བའོ། །བསྲུང་བ་ནི་དབང་སོ་སོའི་བསྲུང་བ་རྩ་ལྟུང་
བཅུ་བཞི་པ་ལ་སོགས་པ་སྟེ། འདིར་དང་པོའི་ལེའུ་བཅུ་གཅིག་པ་དང་། དྲུག་པ་ལ་སོགས་པའི་ཆ་འགའ་ཙམ་
དང༌། ཕྱི་མའི་གསུམ་པར་དབང་གོང་མའི་དམ་ཚིག ཁྱོད་ཀྱིས་སྲོག་ཆགས་གསད་པར་བྱ། །ལ་སོགས་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཡིན་ནོ། །བཟའ་བའི་དམ་ཚིག་ལ་རྒྱུན་དུ་བསྟེན་པ་ནི་ཤ་ལྔ་བདུད་རྩི་ལྔ་སྟེ། དང་པོའི་བཅུ་གཅིག་པར་རོ། །ཁྱད་
པར་གྱི་བཟའ་བའི་དམ་ཚིག་ནི་ཚོགས་ཀྱི་འཁོར་ལོ་སྟེ། དང་པོའི་བདུན་པ་དང༌། ཕྱི་མའི་གསུམ་པ་
དང༌། བདུན་པས་བསྟན་ཏོ། །ཕྱི་མའི་བཞི་པའི་གླུ་གར་ཡང་དེ་དང་འབྲེལ་པའོ། །བསྟེན་པའི་དམ་ཚིག་ནི་
བསྲུང་བའི་ཁོངས་སུ་འདུའོ། །དེ་ལ་གཉིས་ཏེ། རང་དང་འབྲེལ་པ་དང་། གཞན་དང་འབྲེལ་པའོ། །དང་པོ་ནི་
ལམ་རིམ་པ་གཉིས་བསྒོམ་པ་དང་སྨོན་ལམ་ལ་སོགས་པ་ལ་བརྩོན་པ་ནི་མི་ཉམས་པར་བྱ་བའོ། །ཉམས་པ་ཕྱིར་
བཅོས་པ་ནི་ཚོགས་འཁོར་དང་བདག་འཇུག་གོ །གཞན་དང་འབྲེལ་པ་ནི་སློབ་མ་ཡོངས་སུ་སྨིན་པར་བྱེད་པའོ། །
མི་འབྲལ་བའི་དམ་ཚིག་ནི་ཕྱི་མའི་དྲུག་པ་དང་། བདུན་པས་བྲིས་སྐུ་དང་གླེགས་བམ་དང་རྒྱན་དྲུག་རྣམས་བསྟན་
ཏོ། །བརྟན་པ་ཐོབ་པའི་དམ་ཚིག་ནི་རྫོགས་པའི་རིམ་པ་ཉིད་དེ་དབང་གསུམ་གྱི་དམ་ཚིག་གོ །བརྟན་པ་ཆེར་ཐོབ་
པའི་དམ་ཚིག་ནི་སྔར་བསྟན་པའི་སྤྱོད་པ་ཉིད་དོ། །སྤྱིར་དམ་ཚིག་དང་སྡོམ་པའི་ནང་དུ་ཆོས་མཐའ་དག་ཀྱང་འདུ་
སྟེ། དཔེར་ན་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ནང་དུ་ཕ་རོལ་ཏུ་ཕྱིན་པ་དྲུག་པོ་མཐའ་དག་ཀྱང་འདུ་བ་དང་
འདྲའོ། །དེ་ལྟར་ལམ་བསྒྲུབས་པ་ལས་ གནས་སྐབས་ཀྱི་འབྲས་བུ་ས་ཐོབ་པའི་རིམ་པ་ནི། བརྟག་པ་དང་པོའི་ལེའུ་
བདུན་པ་ལས་གནས་ལ་སོགས་པ་ས་བཅུ་གཉིས་གསུངས་སོ། །དེ་ལས་ མཐར་ཐུག་གི་འབྲས་བུ་གྲུབ་པ་དངོས་ནི་
བརྟག་པ་དང་པོའི་ལེའུ་དང་པོ་ལས་གཙོར་བསྟན་ལ། བཅུ་པ་དང་། ཕྱི་མའི་གཉིས་པ་ལས་ཅུང་ཟད་གསུངས་པ་
ཡིན་ནོ།། །།དེ་ལྟ་བུའི་མངོན་པར་རྟོགས་པ་མཐའ་དག་ཀྱང་འདིར་མདོ་ཙམ་གསུངས་པ་དེ་བླ་མའི་མན་ངག་
གིས་བཤད་པའི་རྒྱུད་ཀྱི་དགོངས་པས་ཁ་བསྐང་ཞིང་ཉམས་སུ་བླང་བར་བྱའོ། །མངོན་པར་རྟོགས་པ་དེ་དག་ཀྱང་
གསལ་བ་དང་མི་གསལ་བའི་དབྱེ་བས་རྒྱུ་དང་ཐབས་དང་འབྲས་བུའི་རྒྱུད་ཀྱི་རིམ་པར་གཞག་གི ཐམས་ཅད་ཀྱང་
རྟེན་གྱི་གང་ཟག་གཅིག་གིས་ད་ལྟ་ཉིད་དུ་ཉམས་སུ་བླང་བ་ཉིད་ལས་མ་གཏོགས་པ་གཞན་མེད་པས་ཐམས་ཅད་
ཉམས་སུ་བླང་བར་བྱ་བ་ཁོ་ན་ཡིན་ནོ། །རེ་ཞིག་རྩ་རྒྱུད་འདི་ཉིད་ཀྱི་བཞུགས་ལུགས་དང་མངོན་པར་རྟོགས་པ་བརྟག་པ་
དང་རབ་བྱེད་གང་ནས་གང་བྱུང་བ་མདོར་བསྡུས་པའི་ཚུལ་གྱིས་ཅུང་ཟད་བསྟན་ཟིན་ཏོ། །ལེའུ་གང་ནས་བརྗོད་བྱ་གང་
འབྱུང་བ་ནི་རྒྱས་པར་བཤད་པའི་སྐབས་ནས་འབྱུང་བས་རེ་ཞིག་འདིར་བརྗོད་པར་མི་བྱའོ།། །།ད་ནི་རྒྱུད་ཀྱི་
གཞུང་ཉིད་ལ་འཇུག་པར་བྱ་སྟེ། དེ་ལ་གཉིས། གླེང་གཞི་ཕུན་སུམ་ཚོགས་པའི་ཚུལ་གྱིས་རྒྱུད་ཀྱི་ལུས་རྣམ་པར་
གཞག་པ་དང་། གང་བཤད་པའི་ཆོས་ཕུན་སུམ་ཚོགས་པའི་ཚུལ་གྱིས་རྒྱུད་ཀྱི་ཡན་ལག་རྒྱས་པར་དབྱེ་བའོ། །
དང་པོ་ལ་བཤད་ཚུལ་གྱི་དབང་དུ་བྱས་ན་གཉིས་ཏེ། ཕ་རོལ་ཏུ་ཕྱིན་པའི་ཐེག་པ་དང་ཐུན་མོང་གི་དབང་དུ་བྱས་ནས་
འཁོར་དང་སྟོན་པ་ཐ་དད་ཀྱི་ཚུལ་གྱིས་གླེང་གཞི་ཕུན་སུམ་ཚོགས་པའི་ཚུལ་དུ་བཤད་པ་དང་། རྡོ་རྗེ་ཐེག་པའི་ལུགས་སུ་
འཁོར་དང་སྟོན་པ་ཐ་མི་དད་ཀྱི་དབང་དུ་བྱས་ཏེ་རྒྱུད་ཀྱི་ལུས་རྣམ་པར་གཞག་པ་ལྟར་བཤད་པའོ། གལ་ཏེ་གླེང་གཞིའི་
ཚིག་འདི་རྣམས་སྟོན་པའི་བཀའ་ཡིན་ན། ཐོས་པ་ཞེས་གསུངས་པས་སློབ་དཔོན་དང་བཅས་པའི་ཉན་ཐོས་དང་འདྲ་བར་འགྱུར་ལ། སྡུད་པ་པོའི་ངག་ཡིན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ན། སངས་རྒྱས་ཀྱི་གསུང་གི་ཐོག་མར་གཞན་གྱི་ཚིག་འཇུག་པ་མི་རིགས་སོ་ཞེ་ན། །དང་པོའི་དབང་དུ་བྱས་ན་གླེང་གཞི་འདི་ནི་སྟོན་
པའི་ཞལ་ནས་གསུངས་པའི་བཀའ་མ་ཡིན་ཏེ། སྡུད་པ་པོས་དོན་གྱི་གླེང་གཞི་རྟོགས་པ་བསྐྱེད་པའི་ཕྱིར་བྲིས་པ་ཡིན་
པས་ཉན་ཐོས་དང་འདྲ་བའི་སྐྱོན་ཡོད་པ་མིན་ནོ། །དེ་ལྟ་ན་བཀའི་ཐོག་མར་སྟོན་པ་ཅིའི་ཕྱིར་.ཞེས་དོགས་པ་ཕྱི་མ་གནས་སོ་ཞེ་
ན། འདིའང་རྗེས་སུ་གནང་བའི་བཀར་འགྱུར་ཏེ། སྙིང་རྗེ་ཆེན་པོ་པདྨ་དཀར་པོ་ལས། མ་འོངས་པའི་དུས་སུ་
ངའི་ཆོས་རྣམས་སྡུད་པར་བྱེད་པ་དེའི་ཚེ་ཐོག་མར་འདི་སྐད་བདག་གིས་ཐོས་པ་ཞེས་བྱ་བ་ལ་སོགས་པ་རྣམས་ཀྱིས་
གླེང་སློང་ལ། བར་དུ་ བཅོམ་ལྡན་འདས་ལ་འདི་སྐད་ཅེས་གསོལ་ཏེ། བཅོམ་ལྡན་འདས་ཀྱིས་བཀའ་སྩལ་པ་ཞེས་པ་ལ་སོགས་པའི་མཚམས་
སྦྱོར་གྱི་ཚིག་ཆུག་ལ། མཇུག་ཏུ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་ཞེས་བྱ་བ་ཆུག་ཅིག་
ཅེས་གསུངས་པ་ཡིན་པས་ གཞན་གྱི་རང་དགའི་ཚིག་བཀའ་ཡི་ཐོག་མར་འབྱུང་བ་ལ་ཉེས་པ་མེད་དོ། །ཡང་ ཅིའི་ཕྱིར་གླེང་གཞི་
ཞེས་བརྗོད་ཅེ་ན། གླེང་གཞི་འདི་ནི་ནི་དཱ་ན་ཞེས་བྱ་བ་ཡིན་ལ། དེ་ནི་བྱུང་བར་ངེས་པ་ཞེས་བྱ་བ་སྟེ། དེ་ནི་ལས་དྲངས་
ན། ནིཤཱཏ། ངེས་པ་ལ་འཇུག དཱ་ལས་དྲངས་ན། ཨུདཱཡ། བྱུང་བ་ལ་ཟེར། དེ་ལྟར་ན། ངེས་པར་བྱུང་བ་ཞེས་བྱ་བའོ། དོན་གྱི་གླེང་གཞི་
ཕུན་སུམ་ཚོགས་པ་ལྔ་ནི་སྔོན་ཆོས་འབྱུང་བའི་རྒྱུར་བྱུང་བར་ངེས་_པས་སྔོན་བྱུང་གི་དོན་ཏེ། འདི་ལྟར་ཆོས་ཕུན་སུམ་
ཚོགས་པ་དང་། འཁོར་དང་། དུས་དང་། སྟོན་པ་དང་། གནས་ཕུན་སུམ་ཚོགས་པ་སྟེ་ལྔ་པོ་གང་རུང་ཅིག་
མེད་ཀྱང་ཆོས་འབྱུང་བའི་རྒྱུར་མི་འགྱུར་བས། སྔོན་ལྔ་ཀ་ཚང་བའི་ཚེ་ཆོས་འབྱུང་བ་ཡིན་ནོ། །ཡང་ནིཤཱཏ་ངེས་
པ། དཱན་སྟེར་བ་ལ་འཇུག་པས་སྔོན་ཇི་ལྟར་བྱུང་བའི་རྟོགས་པ་མ་འོངས་པའི་གང་ཟག་ལ་སྟེར་བས་སྒྲའི་གླེང་གཞི་འདི་སྐད་བདག་གིས་ཐོས་
པ་ལ་སོགས་པ་ནི་སྡུད་པ་པོ་ངས་སྔོན་ཕུན་སུམ་ཚོགས་པ་ལྔ་འཛོམས་པའི་དུས་སུ་ཆོས་འདི་ལྟ་བུ་ཐོས་སོ་ཞེས་མ་
འོངས་པའི་རྒྱུད་ལ་ཕུན་སུམ་ཚོགས་པ་ལྔའི་རྟོགས་པ་བསྐྱེད་པའི་ཕྱིར་ སྔར་བྱུང་བར་ངེས་ཏེ། རོལ་རྙེད་མ་ཕྲོགས་
པའམ། གནོད་སྦྱིན་ཁ་པ་ར་བསད་པའི་ལོ་རྒྱུས་ཀྱིས་དེ་དག་གི་རྟོགས་པ་བསྐྱེད་པ་དང་འདྲའོ། །བཤད་ཚུལ་
འདིའི་རྒྱུད་བཤད་ཐབས་ཀྱི་མན་ངག་ལས་བརྗོད་བྱ་ནི་ཕ་རོལ་ཏུ་ཕྱིན་པའི་ཐེག་པ་དང་སྤྱིའི་དོན་དུ་བཤད་པ་དང་
འབྲེལ་ལོ། །རྗོད་བྱེད་ཀྱི་སྒྲ་ནི་_གཙོ་བོར་ཡན་ལག་གི་དོན་ཡིན་ལ། བཅོམ་ལྡན་འདས་ལ་ཡི་གེའི་དོན་ཅུང་ཟད་ཀྱང་
འཇུག་གོ །མངོན་པར་རྟོགས་པ་ནི་ཐབས་ཀྱི་རྒྱུད་ལས་ཐུན་མོང་གི་ཐེག་པ་ལ་རིམ་གྱིས་བསླབ་པ་དང་འབྲེལ་
ལ། བཤད་པའི་རྒྱུད་ནི་སཾ་པུ་ཊའི་བརྟག་པ་དང་པོའི་རབ་བྱེད་བཞི་པ་དངོས་ཀྱིས་གསལ་བར་བྱེད་དོ། །སྤྱིའི་དོན་
བསྟན་ཟིན་ཏོ། །ཚིག་གི་དོན་བརྗོད་པར་བྱ་སྟེ། ཐོག་མར་ཐོས་ཞེས་བྱ་བ་དེ་ལ་རྐྱེན་གང་ཞེས་བྱ་བ་བྱིན་ལ་
ཕུན་སུམ་ཚོགས་པ་ལྔ་ཀའི་དྲི་བར་སྦྱར་ཏེ། གང་ཐོས། གང་གིས་ཐོས། གང་གི་ཚེ་ཐོས། གང་ལས་
ཐོས། གང་དུ་ཐོས་ཞེས་བྱ་བ་ལྔའི་དྲི་བ་ལས། གང་ཐོས་ན་ཆོས་ཕུན་སུམ་ཚོགས་པ་༼རྡོ་རྗེ་སྙིང་པོས་སྡུད་པར་འགྱུར་བ་
འདི་སྐད་ཁོ་ན་ཐོས་ཏེ། བཅོམ་ལྡན་འདས་ཀྱིས་གསུངས་པ་འདི་ཁོ་ན་ལས་དབྲི་བསྣན་མེད་ཅིང་སྒྲོ་སྐུར་དང་བྲལ་
བ་སྟོན་ཏེ། སཾ་པུ་ཊ་ལས་འདི་སྐད་ཅེས་བྱ་བའི་ཚིག་གི་ཕྲད་ནི། དེ་སྐད་གསུངས་ནས་ཞེས་བྱ་བའི་མཐར་ཐུག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པའི་རྒྱད་ཀྱི་ཚོགས་ལ་སྙེགས་སོ་ཞེས་བརྗོད་དོ་ཞེས་གསུངས་སོ། །གང་གིས་ཐོས་ན་འཁོར་ཕུན་སུམ་ཚོགས་པ་
བདག་གིས་ཐོས་ཏེ། ཉེ་བ་མངོན་སུམ་གྱི་ཚིག་གིས་བཅོམ་ལྡན་འདས་ཉིད་ལས་ཐོས་ཀྱི། གཞན་དང་གཞན་ལས་
བརྒྱུད་པ་མ་ཡིན་ནོ་ཞེས་བྱ་བའི་དོན་ཏོ། །ཐོས་ཞེས་བྱ་བ་ནི་རྣ་བའི་དབང་པོ་སྐྱོན་མེད་ཅིང་དྲན་པ་རྩེ་གཅིག་ཏུ་
མཉམ་པར་གཞག་པའི་ཐོས་པའི་ཤེས་རབ་ཀྱིས་ཐོས་ཀྱི། བསྒོམས་བྱུང་གི་ཤེས་རབ་ཀྱིས་དོན་མངོན་དུ་གྱུར་པ་ནི་
མ་ཡིན་ནོ། །དེ་སྐད་དུ་སཾ་པུ་ཊ་ལས། བདག་གིས་ཞེས་བྱ་བ་ནི་བདག་ཉིད་ཀྱིས་སོ། །ཐོས་པ་ཞེས་བྱ་བ་ནི་རྣ་
བའི་ཡེ་ཤེས་ཀྱིས་ཐོས་པ་ཡིན་གྱི་མངོན་དུ་གྱུར་པ་ནི་མ་ཡིན་ནོ། །མངོན་དུ་གྱུར་པའི་སྐྱོན་གང་ལགས། བཀའ་
སྩལ་པ། སྡུད་པ་པོ་དང་འཆད་པར་བྱེད་པ་དག་དབྱེར་མེད་པར་འགྱུར་རོ་ཞེས་གསུངས་ཏེ། འདིས་ནི་འཁོར་ཕུན་
སུམ་ཚོགས་པའི་ནང་ནས་བྱེ་བྲག་ཏུ་སྡུད་པ་པོའང་བསྟན་ཏོ། །དུས་ཕུན་སུམ་ཚོགས་པ་བསྟན་པའི་ཕྱིར་གང་གི་ཚེ་
ཐོས་ན་དུས་གཅིག་གི་ཚེ་ཐོས་ཞེས་བྱ་སྟེ། སྤྱིར་དུས་ཞེས་བྱ་བ་ནི་སྟོན་པ་སྤྱོད་ལམ་གྱི་དུས་དང་། ནང་དུ་ཡང་
དག་འཇོག་གི་དུས་དང་། སྙོམས་པར་འཇུག་པའི་དུས་དང་། ཆོས་འཆད་པ་སྟེ་བཞི་ལས་གསུང་གི་ཕྲིན་ལས་
ཆོས་འཆད་ཅིང་བཞུགས་པའི་དུས་སུ་ཐོས་སོ། །གཅིག་ན་ཞེས་བྱ་བ་ནི་ཤིན་ཏུ་མྱུར་བ་མཚོན་པས་སྐད་ཅིག་མ་གཅིག་
ལ ཐོས་ཞེས་སྟོན་པའོ། སཾ་ཊི་ལས། གཅིག་ན་ཞེས་བྱ་བ་ནི་སྐད་ཅིག་མའོ་ཞེས་སོ། །འདིས་ཆེ་བ་གསུམ་དང་ལྡན་པར་བསྟན་
ཏེ། སྟོན་པ་ནི་རྫུ་འཕྲུལ་དང་ཆོ་འཕྲུལ་བསམ་གྱིས་མི་ཁྱབ་པ་ལ་མངའ་བརྙེས་པའི་ཕྱིར་དབྱར་དགུན་ལ་སོགས་
པའི་དུས་ཀྱི་ངེས་པ་གཟུང་བར་མི་ནུས་ཏེ། ཆོས་འཆད་པ་གཅིག་གི་ཚེ་གློག་དང་འདྲ་བའི་ལྗགས་བསྐྱོད་ནས་སྐད་
ཅིག་ལ་གསུངས་པས་ན། འཆད་བྱེད་སྟོན་པའི་ཆེ་བ་ཡིན་ནོ། །དུས་གཅིག་ལས་ལན་གཉིས་སུ་རྒྱུད་ཀྱི་དོན་འདི་
རྣམ་པ་ཐམས་ཅད་དུ་མ་གསུངས་ཏེ། རྒྱུད་ཀྱི་དོན་རྙེད་པར་དཀའ་བས་ན་བཤད་བྱ་ཆོས་ཀྱི་ཆེ་བ་ཡིན་ནོ། །གཅིག་
ན་ཞེས་བྱ་བ་ནི་དུས་གཅིག་ཉིད་ལ་འདི་རྟོགས་ཤིང་ཁོང་དུ་ཆུད་པས་ན་སྡུད་པ་པོ་ཤེས་རབ་ཕུན་སུམ་ཚོགས་པར་
བསྟན་ལ། དུས་གཅིག་གི་ཚེ་འདི་ཐོས་ལ་གཞན་དུ་ནི་གཞན་ཡང་ཐོས་སོ་ཞེས་ཤུགས་ཀྱིས་བསྟན་པས་སྡུད་པ་པོ་
ཐོས་པ་མང་བ་ཕུན་སུམ་ཚོགས་པ་སྟེ་གཉིས་པོ་འདིས་ནི་ཉན་པ་པོ་འཁོར་གྱི་ཆེ་བ་བསྟན་ཏོ། །སྟོན་པ་ཕུན་སུམ་
ཚོགས་པ་བསྟན་པའི་ཕྱིར་གང་ལས་ཐོས་ན་བཅོམ་ལྡན་འདས་ལས་ཐོས་ཏེ། དེ་ལ་བཅོམ་པ་དང་ལྡན་པ་གང་ལ་
ཡོད་པ་ནི་བཅོམ་ལྡན་ཏེ། དེ་ལ་ བྷ་ག་ཝཱཉྫ་ན་ཞེས་བྱ་བའི་སྒྲས་དྲངས་ན་བཅོམ་པར་འཇུག་སྟེ་བདུད་བཞི་བཅོམ་པས་
བཅོམ་ལྡན་འདས་ཞེས་བྱ་བར་འགྱུར་ཏེ། ཐོག་མར་ལམ་གྱི་ཡེ་ཤེས་ཀྱིས་ཉོན་མོངས་པ་དང་ཉེ་བའི་ཉོན་མོངས་པ་
མཐའ་དག་བཅོམ་ཞིང་སྤངས་པ་ནི་ཉོན་མོངས་པའི་བདུད་བཅོམ་པའོ། །ཉོན་མོངས་པ་མེད་པས་གང་གིས་ཀྱང་
བར་དུ་གཅོད་པར་མི་ནུས་པས་ལྷའི་བུའི་བདུད་བཅོམ་པའོ། །བར་ཆད་མེད་པ་དེ་བས་ན་འཆི་བ་མེད་དེ་ཚེ་ལ་དབང་
ཐོབ་པས་ན་འཆི་བདག་གི་བདུད་བཅོམ་པའོ། །འཆི་བ་མེད་པས་ན་ཕུང་པོ་ཉིང་མཚམས་སྦྱོར་བ་མེད་པས་ཕུང་པོའི་
བདུད་བཅོམ་པའོ། །དེ་བས་ན་བཅོམ་པའི་སྒྲ་ནི་བདུད་བཞི་བཅོམ་པ་ལ་འཇུག་སྟེ། དཔལ་རྡོ་རྗེ་རྩེ་མོ་ལས། ཉོན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མོངས་བདུད་སོགས་འཇོམས་པའི་ཕྱིར། །འཇོམས་པ་བཅོམ་པ་ཞེས་བརྗོད་དོ། །ཞེས་དང་། དེ་ཉིད་ལས། ཉོན་མོངས་ལས་དང་དེ་བཞིན་
སྐྱེ། སྟེ་ཉོན་མོངས་གསུམ། །ཉོན་མོངས་ཤེས་བྱའི་སྒྲིབ་པ་སྟེ་གཉིས་དང་དེ་བཞིན། །མི་མཐུན་ཕྱོགས་ཀྱི་ཆོས་རྣམས་
གང་། །དེ་བཅོམ་པས་ན་བཅོམ་ལྡན་བརྗོད། །ཅེས་སོ། །ཡང་བྷ་ག་ཨོཾ་ས་ཞེས་བྱ་བའི་སྒྲར་དྲངས་ན་ལྡན་པར་
འགྱུར་ཏེ། ལྡན་པ་ནི་ ལམ་གྱི་དུས་སུ་ཕར་ཕྱིན་དྲུག་རྫོགས་པར་སྤྱོད་པས་འབྲས་བུའི་དུས་སུ་དབང་ཕྱུག་ལ་སོགས་པའི་ཡོན་ཏན་
དྲུག་གི་སྐལ་བ་དང་ལྡན་པས་བཅོམ་ལྡན་ནམ་སྐལ་ལྡན་ཞེས་བྱའོ། །དེའང་འདི་ལྟར་དབང་ཕྱུག་ཕུན་སུམ་ཚོགས་པ་ནི་སྟོན་
པ་འདི་ལ་འཇིག་རྟེན་ན་ལྷ་དང་བདུད་དང་ཚངས་པ་ལ་སོགས་པ་གང་གིས་ཀྱང་ཆོས་དང་མཐུན་པར་རྒོལ་བ་མེད་པ་
སྟེ་ལམ་གྱི་དུས་སུ་ཤེས་རབ་ཀྱི་ཕ་རོལ་ཏུ་ཕྱིན་པ་མཐར་ཕྱིན་པའི་ཡོན་ཏན་ནོ། །གཟུགས་བཟང་བ་ནི་ མཚན་དཔེས་
བརྒྱན་ཅིང་བ་སྤུའི་ཁུང་བུ་གཅིག་ལའང་བསྐལ་པའམ་བསྐལ་པ་ལས་ལྷག་པར་བལྟས་ཀྱང་ཆོག་མི་ཤེས་པ་སྟེ་བཟོད་
པ་མཐར་ཕྱིན་པའི་ཡོན་ཏན་ནོ། །གྲགས་པ་ནི་གདུལ་བྱ་གང་ན་གནས་པ་དེར་བཅོམ་ལྡན་འདས་ཀྱི་གྲགས་པ་དང་
སྙན་པས་ཁྱབ་སྟེ་ འགྲོ་བ་ཀུན་ལ་ཕན་བདེ་སྟེར་བས་དེ་དག་གི་ཡིད་ཚིམ་པར་བྱེད་པ་སྟེ། ལྷ་རྣམས་ནི་བདག་ཅག་ལྷ་རྣམས་
ཀྱི་སྟོན་པ་ཞེས་བྱ་བ་ལ་སོགས་པ་ལྟ་བུ་སྟེ་ཚུལ་ཁྲིམས་མཐར་ཕྱིན་པའོ། །དཔལ་ནི་ འཇིག་རྟེན་དང་འཇིག་རྟེན་ལས་འདས་
པའི་ཕུན་སུམ་ཚོགས་པ་ཐམས་ཅད་དང་ལྡན་པས་ཞིང་ཁམས་དང་གདུལ་བྱ་འཁོར་གྱི་ཚད་ཡོངས་སུ་གཟུང་བར་མི་ནུས་པ་སྟེ་སྦྱིན་
པ་མཐར་ཕྱིན་པའོ། །ཡེ་ཤེས་ནི་སྐད་ཅིག་གཅིག་གིས་ཁོངས་སུ་ཤེས་བྱའི་དཀྱིལ་འཁོར་ཐམས་ཅད་ཀྱི་ཇི་སྙེད་པ་
དང་ཇི་ལྟ་བ་ཐམས་ཅད་མཁྱེན་པ་སྟེ་བསམ་གཏན་མཐར་ཕྱིན་པའོ། །བརྩོན་འགྲུས་ཕུན་སུམ་ཚོགས་པ་ནི་སྐད་ཅིག་
མ་གཅིག་ལ་གདུལ་བྱ་མཐའ་དག་གི་སྐལ་བ་ཇི་ལྟ་བ་བཞིན་དོན་མཛད་པ་སྟེ་བརྩོན་འགྲུས་ཀྱི་ཕ་རོལ་ཏུ་ཕྱིན་པ་མཐར་
ཕྱིན་པའི་ཡོན་ཏན་ནོ། །དེ་ལྟར་དྲུག་ལ་སྐལ་བ་ཡིན་པར་ཡང་གསུངས་པ། དབང་ཕྱུག་དང་ནི་གཟུགས་བཟང་
དང༌། །དཔལ་དང་གྲགས་དང་ཡེ་ཤེས་དང་། །བརྩོན་འགྲུས་ཕུན་སུམ་ཚོགས་པ་སྟེ། །དྲུག་པོ་རྣམས་ལ་སྐལ་
ཞེས་བྱ། །ཞེས་གསུངས་སོ། །དཔལ་ཁ་སྦྱོར་ལས་ཀྱང་འདི་ལྟ་སྟེ། དབང་ཕྱུག་དང་གཟུགས་བཟང་བ་དང་
དཔལ་དང་གྲགས་པ་དང་ཡེ་ཤེས་དང་བརྩོན་འགྲུས་ཕུན་སུམ་ཚོགས་པ་སྟེ་དེ་འདི་ལ་མངའ་བའི་ཕྱིར་བཅོམ་ལྡན་
འདས་སོ། །ཡང་ན་གང་ཞིག་མི་མཐུན་པའི་ཕྱོགས་ཀྱི་ཆོས་བཅོམ་པའི་ཕྱིར་བཅོམ་ལྡན་འདས་སོ་ཞེས་གསུངས་
སོ། །འདས་ཞེས་བྱ་བའི་སྒྲ་ནི་འཇིག་རྟེན་གྱི་ལེགས་ལྡན་ལས་ཁྱད་པར་དུ་བསྟན་པའི་ཕྱིར་བོད་ཀྱི་མཁས་པ་དག་
གིས་བླ་ཐབས་སུ་བསྣན་པའོ། །དེ་ལྟ་བུའི་བཅོམ་ལྡན་འདས་སྟོན་པ་འདི་ནི་རྡོ་རྗེ་འཆང་ཆེན་པོ་ལོངས་སྤྱོད་རྫོགས་
པའི་སྐུ་ཡིན་ཏེ། རྒྱུད་ཕྱི་མ་ལས། བཅོམ་ལྡན་འདས་རྡོ་རྗེ་སེམས་དཔའ་ལ་འདི་སྐད་ཅེས་གསོལ་ཏོ་ཞེས་འབྱུང་
བའི་ཕྱིར་རོ། །འདིའི་རྣམ་པའང་མི་བསྐྱོད་ཀྱེའི་རྡོ་རྗེའི་གནས་མནན་པ་སྟེ། གཉིས་སུ་མེད་པར་དཀྱིལ་འཁོར་གྱི་
དབུས་ན་བཞུགས་པ་རྒྱུད་འདིར་གདུལ་བྱའི་ཕྱིར་ཀྱེའི་རྡོ་རྗེའི་གཟུགས་ཅན་ཞལ་བརྒྱད་པ་ཕྱག་བཅུ་དྲུག་པ་ཞབས་
བཞི་པ་སྟེ་ཟླ་བ་ཆུ་ཤེལ་ནོར་བུའི་འོད་དོ། །དེ་ལྟ་བུའི་རྣམ་པ་ཡིན་པར་ཡང་ཕྱི་མའི་ལྔ་པ་ལས། ཕྱག་ནི་བཅུ་དྲུག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཞལ་བརྒྱད་པ། །ཞབས་བཞི་པ་དང་འཇིགས་པ་པོ། །དཔའ་བོ་ཐོད་པའི་ཕྲེང་བ་ཅན། །བདག་མེད་མས་ནི་སྐུ་ལ་
འཁྱུད། །ཕྱག་རྒྱ་ལྔ་ནི་འཛིན་ལྷ་ལ། །བདག་མེད་མ་ནི་ཉིད་ཀྱིས་ཞུས། །ཞེས་གསུངས་པས་ཤེས་པར་ནུས་
སོ། །དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་ཞེས་བྱ་བ་འདི་རྣམས་སྟོན་པའི་ཁྱད་
པར་ཡིན་པར་བླ་མ་དག་གསུངས་ལ། རྣམ་བཤད་བྱེད་པ་ཕལ་ཆེར་རྣམས་ཀྱིས་གནས་ཀྱི་ཁྱད་པར་དུ་འཆད་དོ། །
དེ་ལ་སྟོན་པའི་ཁྱད་པར་དུ་སྦྱར་ན་དེ་བཞིན་གཤེགས་པ་ཞེས་བྱ་བ་ནི་ཆོས་ཀྱི་སྐུ་དེ་བཞིན་ཉིད་དུ་གཤེགས་ཤིང་
གཟུགས་ཀྱི་སྐུ་དེ་བཞིན་ཉིད་ཀྱི་ངང་ལས་སླར་ཡང་.འགྲོ་བའི་དོན་དུ་གཤེགས་པའི་ཕྱིར་ཏེ། དཔལ་ལྡན་དེ་བཞིན་ཉིད་
གཤེགས་ཤིང་། །དེ་བཞིན་སླར་ཡང་གཤེགས་པ་ཉིད། །འདིས་ནི་ཤེས་རབ་རིགས་པ་ཡིས། །དེ་བཞིན་
གཤེགས་ཞེས་བརྗོད་པར་བྱ། །ཞེས་གསུངས་པ་ལྟ་བུའོ། །ཐམས་ཅད་ཅེས་བྱ་བ་ནི་མ་ལུས་པའི་སྒྲ་སྟེ་རྣམ་པར་
སྣང་མཛད་ལ་སོགས་པའི་རིགས་ལྔའམ་དེ་ལས་དབྱེ་བས་བསམ་གྱིས་མི་ཁྱབ་པའི་བར་དུ་གཟུང་ངོ༌། །དེ་དག་གི་
སྐུ་དང་གསུང་དང་ཐུགས་ཞེས་བྱ་བ་ནི་དེ་བཞིན་གཤེགས་པ་ཐམས་ཅད་ཀྱི་བསྡུ་བ་ནི་སྐུའི་གསང་བ་_གཙུག་ཏོར་བལྟར་
མི་མངོན་པ་དང་གསུང་གི་གསང་བ་ སུས་ཀྱང་མཐའ་མི་རྟོགས་པ་དང་ཐུགས་ཀྱི་གསང་བ་ གཞན་གྱིས་དཔག་པར་མི་ནུས་པ་ཞེས་བྱ་
བ་འདི་གསུམ་དུ་བསྡུ་བའི་ཕྱིར་རོ། །ཡང་ན་སྐུ་ནི་མཚན་དང་དཔེ་བྱད་འབར་བའོ། །གསུང་ནི་དབྱངས་ཀྱི་ཡན་
ལག་དྲུག་ཅུའོ། །ཐུགས་ནི་ཤེས་བྱ་ཇི་ལྟ་བ་དང་ཇི་སྙེད་པ་མཁྱེན་པའོ། །དེ་རྣམས་ཀྱི་སྙིང་པོ་ཞེས་བྱ་བ་ནི་དེ་
རྣམས་ལས་མཆོག་ཏུ་གྱུར་པའམ། དེ་རྣམས་ཀྱི་འབྱུང་བའི་གནས་ཏེ་རྡོ་རྗེ་འཆང་ཆེན་པོ་ལོངས་སྤྱོད་རྫོགས་པའི་
སྐུ་མཚན་དང་དཔེ་བྱད་འབར་བ་ གོང་དུ་བསྟན་པའི་ཞལ་བརྒྱད་ཕྱག་བཅུ་དྲུག་ཡུམ་དང་ཁ་སྦྱོར་གྱི་སྐུ་གང་ཡིན་པའོ་ཞེས་གསུང་
ངོ༌། །དེ་དག་གནས་ལྟར་དུ་བཤད་ན་བཅོམ་ལྡན་འདས་དེ་གང་ན་བཞུགས་སྙམ་ན། དེ་བཞིན་གཤེགས་པ་ཐམས་
ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་ལ་སྟེ་གསང་བ་གསུམ་པོ་དེ་ཉིད་དབྱེར་མི་ཕྱེད་པ་ལ་སྙིང་པོ་ཞེས་བྱ་
བའམ། ཡང་ན་གསང་བ་གསུམ་པོ་དེའི་འབྲས་བུའམ་བཅུད་དམ་མཆོག་གོ །དཔེ་ཁ་ཅིག་ལ་སྙིང་པོ་ཞེས་བྱ་བ་
མི་སྣང་སྟེ། དེའི་ལུགས་ནི་བཤད་སླ་མོད་ཀྱི་མི་དག་སྟེ། འོག་ནས་སྙིང་པོ་ཞེས་བརྗོད་བྱའི་གཙོ་བོར་འབྱུང་བའི་
ཕྱིར་དང༌། སཾ་ཊ་ལས་ཀྱང་། སྙིང་པོའི་བཤད་པ་མཛད་པའི་ཕྱིར་རོ། །དེ་ལྟར་གསང་བ་གསུམ་པོ་མཚོན་པར་བྱེད་པའི་བརྡར་
ལོངས་སྤྱོད་རྫོགས་པའི་སྐུའི་བཞུགས་གནས་ནི་གྲུ་གསུམ་སྟེ། གསང་བ་འདུས་པའི་རྒྱུད་ཕྱི་མ་ལས། རིག་མའི་
སྐྱེས་བུ་རྡོ་རྗེ་ཅན། །ལོངས་སྤྱོད་བཞི་དང་ཡང་དག་ལྡན། །སྐུ་གསུང་ཐུགས་སུ་དབྱེ་བ་ཡིས། །གྲུ་གསུམ་
རྣམས་སུ་བསྒོམ་པར་བྱ། །ཞེས་གསུངས་པ་ལྟ་བུའོ། ་ །རྡོ་རྗེ་ནི་ཇི་ལྟར་རྡོ་རྗེ་རིན་པོ་ཆེ་གཞན་གང་གིས་ཀྱང་མི་
ཕྱེད་པ་ལྟར་ནམ་མཁའ་གང་གིས་ཀྱང་མི་ཕྱེད་པ་རྡོ་རྗེའི་རང་བཞིན་ནམ་མཁའི་ཁམས་ཟུར་གསུམ་པའོ། །དེ་ཉིད་
རྡོ་རྗེ་བཙུན་མོའི་བྷ་ག་ཞེས་སྨོས་ཏེ། བཙུན་མོ་ནི་སངས་རྒྱས་རྣམས་ཀྱིས་བསྟེན་པར་བྱ་བས་ན་སྤྱན་ལ་སོགས་པ་རྡོ་
རྗེ་ལྷ་མོའོ། །ཡང་ན་རྡོ་རྗེ་ནི་རིགས་ལྔའོ། །དེའི་བཙུན་མོ་ནི་སྤྱན་ལ་སོགས་པའོ་ཞེས་མར་སྦྱར་བར་བྱའོ། །བྷ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ག་ནི་འཇོམས་པ་སྟེ་དེའི་ཉེར་གནས་སུ་རྣམ་རྟོག་འཇོམས་པས་སམ། ཡང་ན་ལོངས་སྤྱད་པའི་གནས་ཏེ། གང་
ལ་གཙོ་བོ་སྤྱོད་གྱུར་པའི། །ཁྱིམ་ནི་བྷ་ག་ཞེས་སུ་གསུངས། །ཞེས་སཾ་པུ་ཊ་ལས་གསུངས་སོ། །དེ་ཉིད་ས་དང་
པོ་རབ་ཏུ་དགའ་བ་ལ་སོགས་པའི་ཡོན་ཏན་གོང་ནས་གོང་དུ་ཡངས་པའི་ཕྱིར་གདེངས་ཁ་གྱེན་ལ་ཕྱོགས་པའོ། །
ཐབས་དང་ཤེས་རབ་ཟུང་དུ་ཆུད་པ་ཉིད་ཀྱིས་ན་ཕྱི་དཀར་ལ་ནང་དམར་བའོ། །དེ་ལྟ་བུའི་ཆོས་འབྱུང་གི་ནང་ནའང་
དེ་བཞིན་གཤེགས་པ་ཐམས་ཅད་ཀྱི་རང་བཞིན་གྱི་རྣམ་པར་རྟེན་གྱི་དཀྱིལ་འཁོར་གཞལ་ཡས་ཁང་གི་ནང་ན་
བཞུགས་སོ། །དེ་ལྟར་ཡིན་པར་ཅིས་ཤེས་ན། ཕྱི་མའི་ལེའུ་ལྔ་པ་ལས། འཁོར་ལོ་ཇི་ལྟར་སྔར་གསུངས་པ། །
མཚམས་བཞི་པ་ལ་སྒོ་བཞི་པ། །དོ་ཤལ་དོ་ཤལ་ཕྱེད་པས་བརྒྱན། །དེ་ལ་དབུས་སུ་ང་ཡོད་དེ། །ཞེས་གསུངས་
པས་སོ། །གལ་ཏེ་དེས་འདིར་ཤེས་པར་མི་ནུས་ཏེ། དེ་ནི་རྗེས་འཇུག་གིས་བསྒོམ་པའི་མངོན་པར་རྟོགས་པའི་
སྐབས་ཡིན་པའི་ཕྱིར་རོ་སྙམ་ན་མ་ཡིན་ཏེ། སྔོན་བྱུང་གི་རྣམ་པར་འཕྲུལ་པ་དང་། རྗེས་འཇུག་གི་བསྒོམ་པ་
དང་། འབྲས་བུ་མཐར་ཕྱིན་པ་ལ་ཁྱད་པར་གང་ཡང་ཡོད་པ་མ་ཡིན་པའི་ཕྱིར་རོ། ཤུགས་ཀྱིས་ཀྱང་ཤེས་པར་
འགྱུར་ཏེ། རྒྱལ་པོ་ཆེན་པོ་གྲོང་ཁྱེར་ན་བཞུགས་སོ་ཞེས་ཟེར་ཡང་སྲང་བར་དང་ཚོང་ཁང་ལ་སོགས་པ་ན་མི་
བཞུགས་ཏེ། ཁང་བཟང་མཆོག་ན་བཞུགས་པ་དོན་གྱིས་ཤེས་སོ། །དེ་བཞིན་དུ་བཅོམ་ལྡན་འདས་རྡོ་རྗེ་བཙུན་
མོའི་བྷ་ག་ན་བཞུགས་ཞེས་ཟེར་ཡང་། དེའི་ཁོངས་སུ་ཆུད་པའི་རྟེན་གྱི་དཀྱིལ་འཁོར་གཞལ་ཡས་ཁང་པ་ན་
བཞུགས་པར་དོན་གྱིས་ཤེས་སོ། །དེ་ལྟར་ན་དེ་ཉིད་འདུས་པ་ལ་སོགས་པ་ལྟར་བཅོམ་ལྡན་འདས་ཁང་བུ་བརྩེགས་
པ་རྩེ་མོ་རྡོ་རྗེ་དང་ནོར་བུ་དང་རིན་པོ་ཆེ་ལས་བྱས་པ་ན་བཞུགས་སོ་ཞེས་ གཞལ་ཡས་ཁང་མི་སྨོས་པར་རྡོ་རྗེ་བཙུན་མོའི་
བྷ་ག་སྨོས་པ་ལ་དགོས་པ་ཅི་ཡོད་ཅེ་ན། གདུལ་བྱ་འདོད་ཆགས་ཅན་ཉེ་བར་གཞུག་པ་དང་། ཆོས་ཀྱི་སྐུ་སྐྱེ་བ་
མེད་པ་ལས་སྐྱེ་བའི་ཆོ་འཕྲུལ་དུ་བྱུང་བ་བསྟན་པའི་དགོས་པའོ། །དེའང་གཉིས་སུ་མེད་པ་རྣམ་པར་རྒྱལ་བའི་རྒྱུད་
ལས། བྷ་ག་བཅོམ་ལྡན་སངས་རྒྱས་ཏེ། །དེས་ན་འདོད་ཆགས་སུན་མི་དབྱུང་། །གང་གཞན་དམ་ཚིག་གསུམ་
པོ་རྣམས། །དེ་ཉིད་ཀྱི་ནི་ནང་དུ་འདུས། །ཞེས་གསུངས་སོ། །ཡང་དག་པར་ན་འཁོར་བ་དང་མྱ་ངན་ལས་
འདས་པ་ཐམས་ཅད་གཅིག་ཏུ་བསྲེ་བའི་གདམས་ངག་ཐམས་ཅད་ཀྱང་འདི་ཉིད་ཀྱིས་བསྟན་ཏེ་རིམ་གྱིས་བླ་མས་
འཆད་པར་འགྱུར་རོ། །དེ་ལྟར་ན་བཞུགས་སོ་ཞེས་བྱ་བས་ཕུན་སུམ་ཚོགས་པ་ལྔའི་དོན་བསྡུས་ནས་སྟོན་པ་ཡིན་
ཏེ། དེའང་གནས་ཕུན་སུམ་ཚོགས་པ་རྡོ་རྗེ་བཙུན་མོའི་བྷ་གའི་ནང་དུ་ཆུད་པའི་གཞལ་ཡས་ཁང་པ་ན། སྟོན་པ་
ཕུན་སུམ་ཚོགས་པ་རྡོ་རྗེ་འཆང་ཆེན་པོ་ཞལ་བརྒྱད་ཕྱག་བཅུ་དྲུག་པ་ལ། འཁོར་ཕུན་སུམ་ཚོགས་པ་འདི་ཉིད་བསྡུས་
པའི་རྒྱུད་ཡིན་པས་འཁོར་རྒྱས་པ་མ་གསུངས་མོད་ཤུགས་ཀྱིས་ཐོབ་པ་སཾ་ཊ་དང་སྙིང་འགྲེལ་དང་། འདི་ཉིད་ཀྱི་ཕྱི་མས་ཁ་བསྐངས་ནས་བཤད་དགོས་པས་
དེ་བཞིན་གཤེགས་པའི་འཁོར་ཏིལ་གྱི་གང་བུ་དང་མཉམ་པ། དཔའ་བོའི་འཁོར་རྣལ་འབྱོར་གྱི་དབང་ཕྱུག་བྱེ་བ་
ཕྲག་བརྒྱད་ཅུ། རྣལ་འབྱོར་མའི་འཁོར་རི་རབ་ཀྱི་རྡུལ་ཕྲ་རབ་དང་མཉམ་པ། འགྲོ་བ་རྒྱུད་ཡོངས་སུ་དག་པ་ལྷ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དང་མི་བསམ་གྱིས་མི་ཁྱབ་པའི་འཁོར་གྱིས་བསྐོར་ནས། དུས་ཕུན་སུམ་ཚོགས་པ་ཆོས་འཆད་ཅིང་བཞུགས་པའི་
དུས་སུ། ཆོས་ཕུན་སུམ་ཚོགས་པ་རྩ་བའི་རྒྱུད་འདི་བྱུང་ངོ་ཞེས་དོན་གྱི་གླེང་གཞི་ནི་སྔོན་བྱུང་ཉིད་ཡིན་ལ། ཚིག་
གི་གླེང་གཞི་གཞུང་འདིར་བཀོད་པ་ནི་མ་འོངས་པ་ལ་མངོན་པར་རྟོགས་པ་བསྐྱེད་པའི་ཕྱིར་ཡིན་ནོ། །འཁོར་དེ་
དག་གང་ནས་བཤད་ཅེ་ན། རྒྱུད་ཕྱི་མ་དང་སཾ་པུ་ཊས་ཤེས་པར་ནུས་སོ། །གཞུང་ཕལ་ཆེར་ན་ཡོད་པ་བཞིན་གླེང་
གཞིའི་ནང་དུ་འཁོར་མི་འོང་བ་ཅིའི་ཕྱིར་ཞེ་ན། རྒྱུད་རྒྱས་པར་བསྟན་པ་ཡིན་ལ། འདིར་བསྡུས་པའི་སྐབས་ཡིན་
པས་མ་སྨོས་པ་ཡིན་ནོ། །འཁོར་དང་སྟོན་པ་ཐ་དད་ཀྱི་དབང་དུ་བྱས་ཏེ་གླེང་གཞི་ཕུན་སུམ་ཚོགས་པའི་བཤད་པ་
བསྟན་ཟིན་ཏོ།། །།སྤྱི་དོན་གཉིས་པ་འཁོར་དང་སྟོན་པ་ཐ་མི་དད་ཀྱི་དབང་དུ་བྱས་ཏེ་རྒྱུད་ཀྱི་ལུས་རྣམ་པར་
གཞག་པ་ལྟར་བཤད་ན། ཡང་དག་པར་ན་གླེང་གཞིའི་ཚིག་ཡི་གེ་བཞི་བཅུ་པོ་དེའང་སྡད་པ་པོས་སྨྲས་པ་མ་ཡིན་
ཏེ། རྡོ་རྗེ་འཛིན་པ་ཉིད་ཀྱིས་ཨེ་ཝཾ་ཞེས་པ་ནས་གསུངས་པ་ཡིན་ཏེ། དེ་ལྟ་མ་ཡིན་ན་འདི་ཉིད་ ཀྱི་ཕྱི་མ་ནས། ཨེ་
ཡི་རྣམ་པས་ལྷ་མོ་སྤྱན། །ཞེས་བྱ་བ་ལ་སོགས་པ་གསུངས་པ་དང་། སཾ་པུ་ཊ་དང་། དགོངས་པ་ལུང་སྟོན་པའི་
མདོ་དང༌། ལྷའི་དབང་པོས་ཞུས་པ་ལ་སོགས་པའི་རྒྱུད་སྡེ་ཆེན་པོ་རྣམས་ནས་གླེང་གཞི་རྣམས་ཀྱི་བཤད་པ་མཛད་པར་
མི་རིགས་ཏེ། སྡུད་པ་པོས་ཕྱིས་རྩ་བ་སྨྲས་པ་ལ་བཅོམ་ལྡན་འདས་ཀྱིས་སྔོན་དུ་འགྲེལ་པ་མཛད་པ་འགལ་བའི་ཕྱིར་
རོ། །དེ་བས་ན་དཔལ་གསང་བ་གྲུབ་པ་ལས། འདི་སྐད་ཐོས་པའི་ཚིག་གང་དང་། །བཞུགས་ཞེས་བྱ་བའི་ཚིག་
གནས་པ། །ཐུགས་ཀྱི་རྡོ་རྗེའི་བདག་ཉིད་ཀྱིས། །སངས་རྒྱས་ཀུན་ལ་བསྟན་པ་ཡིན། །ཞེས་བྱ་བ་ལ་སོགས་པ་
གསུངས་སོ། གལ་ཏེ་དེ་ལྟར་ནའང་ཐོག་མར་ཨེ་ཝཾ་མ་ཡ་སྟེ་འདི་སྐད་བདག་གིས་ཞེས་ངེས་པར་བསྟན་པ་འདི་ཅི་ཞིག་བྱ་སྟེ། ཨི་དམ་མ་ཡ། འདི་
བདག་གིས་ཞེས་སམ། །ཨི་ཡམ་མ་ཡ། འདི་དག་བདག་གིས་ཞེས་པས་ཀྱང་དོན་སྟོན་ནུས་པའི་ཕྱིར་ཞེ་ན། འདིར་སངས་རྒྱས་ཐམས་ཅད་ཀྱིས་བརྡར་
གྱུར་པ་ཨེ་ཝཾ་གྱི་ཡི་གེས་ཐབས་དང་ཤེས་རབ་སྟོན་པ་ཉིད་ཀྱིས་ན་གསུང་རབ་རྣམས་ཀྱི་དང་པོར་ངེས་པར་བརྗོད་པའོ། །འོ་ན་བདག་གིས་ཐོས་པ་
ཞེས་བྱ་བ་སྨོས་པས་ཉན་ཐོས་ལྟ་བུར་མི་འགྱུར་རམ་ཞེ་ན། མི་འགྱུར་ཏེ་ཐོས་པ་ཞེས་བྱ་བ་ནི་རྟོགས་སོ་ཞེས་བྱ་བ་ལ་
སོགས་པར་འགྱུར་ཏེ་ ཐོས་པའི་དོན་རྟོགས་པ་ལ་བཤད་པས་ན། ཉིད་ཀྱིས་རྟོགས་ཤིང་བྱང་ཆུབ་པར་སྟོན་པའོ། །འོ་ན་དེ་ལྟར་གླེང་གཞིའི་ཚིག་
གསུངས་པ་ལ་དགོས་པ་ཅི་ཡོད་སྙམ་ན། འོག་ནས་སྟོན་པའི་ཆོས་ཐམས་ཅད་ཀྱི་དོན་བསྡུས་ཏེ་བསྟན་པས་དབང་རྣོན་གྱིས་དེ་ཙམ་གྱིས་ཀྱང་དོན་ཐམས་ཅད་
རྟོགས་པར་འགྱུར་བ་དང་། དབང་རྟུལ་གྱིས་ཀྱང་མདོ་རྒྱས་ཀྱི་ཚུལ་གྱིས་བདེ་བླག་ཏུ་རྟོགས་པར་འགྱུར་བའི་ཕྱིར་རོ། རྒྱས་པར་འོག་ཏུ་འཆད་
པར་འགྱུར་རོ། །དེ་བས་ན་རྒྱུད་ཀྱི་ལུས་རྣམ་པར་གཞག་པའི་མན་ངག་ཡིན་ནོ། །འདིའི་བཤད་ཚུལ་ལ་
གསུམ། སྤྱི་དང་། སྦས་པ་དང་། མཐར་ཐུག་པའོ། །དེ་ལ་དང་པོ་ བསྐྱེད་པའི་རིམ་པའི་སྤྱི་ལ་སྦྱར་བ་ལ་གཉིས་ལས་སྤྱི་དོན་
ནི་འདིའི་བརྗོད་བྱ་ནི་འཇིག་རྟེན་པའི་དངོས་གྲུབ་དང་ཐུན་མོང་པའི་བསྐྱེད་པའི་རིམ་པ་སྤྱིའོ། །རྗོད་བྱེད་ཀྱི་སྒྲ་ནི་ཡན་ལག་གི་
དོན་ཏོ། །མངོན་པར་རྟོགས་པ་ནི་_ཐབས་རྒྱུད་ཀྱི་ནང་ནས་རྫོགས་རིམ་གྱི་རྟེན་བསྐྱེད་རིམ་མོ། །བཤད་པའི་རྒྱུད་ནི་སཾ་པུ་
ཊ་ བརྟག་པ་གཉིས་པ་དང་གསུམ་པའི་ཆ་ཤས་དང་། རྡོ་རྗེ་གུར་གྱི་ ལེའུ་དང་པོའི་ཆ་ཤས་ལས་ཅུང་ཟད་ཤེས་པར་ནུས་སོ། །



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འདིས་ཉམས་ལེན་གྱི་རིམ་པ་ཅི་འདྲ་ཞིག་སྟོན་ན། ཐོག་མར་རྒྱས་འབྲིང་གང་རུང་གི་སྒོ་ནས་བསོད་ནམས་ཀྱི་ཚོགས་
བསགས། དེ་ནས་དུས་སྐད་ཅིག་ལ་བདག་གཞན་མི་དམིགས་པར་བསྒོམས་ནས་ཡེ་ཤེས་ཀྱི་ཚོགས་བསགས། སྟོང་པའི་ངང་ལས་སྲུང་འཁོར་གྱི་ནང་ཆོས་
འབྱུང་ལ་གནས་པའི་གཞལ་ཡས་ཁང་གདན་དང་བཅས་པ་བསྐྱེད་ནས་དེར་ཧེ་རུ་ཀ་བཞི་བདག་མེད་མ་དང་ལྔ་གང་རུང་གི་ལྷ་རྣམས་གསལ་བཏབ། སྐུ་
གསུང་ཐུགས་བྱིན་གྱིས་བརླབས། ཡེ་ཤེས་པ་བསྟིམ། དབང་བསྐུར། རིགས་ཀྱི་བདག་པོས་དབུར་བརྒྱན་ནས་སྔགས་ཀྱི་བཟླས་པ་དང་ཉལ་ལྡང་ལ་
སོགས་པ་ཡན་ལག་གི་རྣལ་འབྱོར་ཉམས་སུ་ལེན་ཚུལ་བསྟན་ཏེ། ཚིག་གང་གིས་སྟོན་ན། འདི་སྐད་ཅེས་བྱ་བ་ནི་བསྐྱེད་པའི་རིམ་པ་མ་
ཚང་བ་མེད་པའོ། །ཐོས་པ་ནི་ རྟོགས་པའམ་ཐོབ་པ་སྟེ་ སྒྲུབ་པ་པོའི་རྒྱུད་ལ་བསོད་ནམས་ཀྱི་ཚོགས་གསོག་པའོ། དུས་
གཅིག་ན་ནི་ཡེ་ཤེས་ཀྱི་ཚོགས་ཀྱི་སྐད་ཅིག་.མ་ལ སྟོང་ཉིད་བསྒོམ་པའོ། རྡོ་རྗེ་བཙུན་མོའི་བྷ་ག་ཞེས་པའི་འོག་གི་ཚིག་ཡར་
བླངས་ནས། རྡོ་རྗེ་ནི། རྡོ་རྗེའི་རང་བཞིན་ལས་གྲུབ་པའི་ས་གཞི་དང་ར་གུར་སོགས་སྲུང་བའི་འཁོར་ལོ། བཙུན་མོའི་བྷ་ག་ནི་ཆོས་འབྱུང་སྟེ། དེས་མཚོན་
ནས་དེའི་ཁོང་དུ་ཆུད་པ་སྐུ་རྡོ་རྗེ་ལ་པད་ཉི་དང་རོ་གདན། གཞན་རྣམས་ལ་གཞལ་ཡས་ཁང་གདན་དང་བཅས་པ་བསྟན་ཞེས་ཀྱང་གསུངས་ནི་ཆོས་ཀྱི་
འབྱུང་གནས་ཏེ། དེས་མཚོན་ནས་སྲུང་བའི་འཁོར་ལོ་དང་གཞལ་ཡས་ཁང་པ། དེར་གཙོ་བོ་བསྐྱེད་པ་ནི། བཅོམ་
ལྡན་འདས་.དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་ཕྱག་གཉིས་པ། གསུང་རྡོ་རྗེ་ཕྱག་བཞི་པ། ཐུགས་རྡོ་རྗེ་
ཕྱག་དྲུག་པ། སྙིང་པོ་ཀྱེའི་རྡོ་རྗེ་ཕྱག་བཅུ་དྲུག་པའོ། །བདག་གིས་ཞེས་བྱ་བས་ནི་རྡོ་རྗེ་སྙིང་པོ་སྟེ་དེས་འཁོར་གྱི་
གཙོ་བོ་བསྟན་པས་དེས་མཚོན་ནས་གོ་རི་ལ་སོགས་པའི་འཁོར་ཕུན་སུམ་ཚོགས་པ་བསྟན་ཏོ། །དེ་ལྟར་ན་བཞུགས་སོ་
ཞེས་བྱ་བ་འདིས་ཕུན་སུམ་ཚོགས་པ་ལྔའི་དོན་བསྡུས་ཏེ། གནས་ཕུན་སུམ་ཚོགས་པ་རྡོ་རྗེ་བཙུན་མོའི་བྷ་གའི་ནང་
དུ་ཆུད་པའི་རྟེན་གྱི་དཀྱིལ་འཁོར་གཞལ་ཡས་ཁང་པ། སྟོན་པ་ཕུན་སུམ་ཚོགས་པ་ཧེ་རུ་ཀ་བཞི་བདག་མེད་མ་དང་
ལྔ་ལ། འཁོར་ཕུན་སུམ་ཚོགས་པ་གོ་རི་ལ་སོགས་པའི་འཁོར་གྱིས་བསྐོར་ནས། དུས་ཕུན་སུམ་ཚོགས་པ་ཡེ་
ཤེས་ཀྱི་ཚོགས་ཀྱི་རྗེས་ལ། ཆོས་ཕུན་སུམ་ཚོགས་པ་བསྐྱེད་པའི་རིམ་པ་ཡན་ལག་དང་བཅས་པ་སྣང་སྟོང་ཟུང་འཇུག་གི་ཏིང་ངེ་
འཛིན་འདི་བྱུང་ཞེས་བྱ་བས། འོག་ནས་འབྱུང་བའི་བསྐྱེད་པའི་རིམ་པ་མཐའ་དག་དང་། སྔོན་དུ་འགྲོ་བ་བུམ་པའི་
དབང་དང་། རྗེས་ལས་བྱུང་བ་བཟླས་པ་དང་། གཏོར་མ་དང་། སྦྱིན་སྲེག་དང་། རབ་གནས་དང༌། ལས་ཀྱི་
ཚོགས་དང་། དམ་ཚིག་དང་སྡོམ་པ་མཐའ་དག་གི་ལུས་རྣམ་པར་གཞག་པའང་འདི་ཉིད་ཡིན་ནོ། །བསྐྱེད་པའི་
རིམ་པའི་གླེང་གཞི་འདི་ལ་ཡི་གེ་སུམ་ཅུ་སོ་བདུན་དང་། ལྷ་སུམ་ཅུ་སོ་བདུན་ལ་སོགས་པ་བསམ་གྱིས་མི་ཁྱབ་པ་
ལ་སྦྱོར་བའང་གནས་སྐབས་འགའ་ཞིག་ཏུ་གསུང་ངོ༌། །བསྐྱེད་པའི་རིམ་པ་སྤྱིའི་དོན་དུ་བཤད་པ་བསྟན་ཟིན་
ཏོ། །ཡང་གླེང་གཞི་འདི་སྦས་པ་རང་བྱིན་རླབས་ལ་སྦྱར་བ་དང་དཀྱིལ་འཁོར་འཁོར་ལོ་ལ་སྦྱར་བ་གཉིས་ལས་རང་བྱིན་བརླབ་
ཏུ་བཤད་ན་.གཉིས་ལས་སྤྱི་དོན་ནི། བརྗོད་བྱ་ གསང་དབང་མ་ཐོབ་པ་ལ་སྦས་པས་སྦས་པ་རང་བྱིན་བརླབ། རྗོད་བྱེད་ཡན་ལག་
དང་ཡི་གེ་དང་བསྡུས་དོན་གསུམ་ཀ མངོན་པར་རྟོགས་པ་ཐབས་ཀྱི་རྒྱུད་ལས་རང་བྱིན་བརླབ། བཤད་པའི་རྒྱུད་
སཾ་པུ་ཊའི་བརྟག་པ་དང་པོ འི་རབ་བྱེད་བཞི་པ་དངོས་ཡིན་ནོ། །ཚིག་གི་དོན་བརྗོད་ན་འདི་སྐད་བདག་གིས་ཞེས་བྱ་བ་ནི་
ཨེ་ཝཾ་མ་ཡ་ཡིན་ལ། འདིས་འཁོར་ལོ་བཞི་བསྟན་ཏེ་འཁོར་ལོ་རེ་རེ་ལ་ཡང་ཡི་གེ་བཞི་ལས་གང་ཡིན་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
12
དང་། འབྱུང་བ་བཞི་ལས་གང་ཡིན་པ་དང་། དེ་བཞིན་དུ་ཕྱག་རྒྱ་དང་། ལྷ་མོ་དང་། ཚད་མེད་པ་དང་། ཕ་
རོལ་ཏུ་ཕྱིན་པ་དང་། རིགས་དང་། ཁ་དོག་དང་། གནས་དང་། རྩ་འདབ་ཀྱི་གྲངས་དང་། མིང་གང་ཡིན་པ་
ཞེས་བྱ་བ་བཅུ་གཅིག་བཅུ་གཅིག་གིས་རྟོགས་པར་བྱ་ལ། རྒྱུད་འདི་ཉིད་དང་སྦྱར་ནས་དགའ་བ་དང་སྐད་ཅིག་མ་
ལ་སོགས་པ་དང་སྦྱར་ན་བཅོ་བརྒྱད་དམ་ཉི་ཤུར་ཡང་འགྱུར་རོ། །དེ་སྐད་དུ་སཾ་པུ་ཊ་ལས། ཨེ་ནི་ས་རུ་ཤེས་པར་
བྱ། །ལས་ཀྱི་ཕྱག་རྒྱ་སྤྱན་མ་ཉིད། །སྙིང་རྗེ་ཆེན་མོ་ཐབས་ཆེན་མོ། །རང་བཞིན་སྣ་ཚོགས་སྤྱོད་ཡུལ་ཏེ། །ལྟེ་
བར་སྣ་ཚོགས་འདམ་སྐྱེས་ལ། །སྤྲུལ་པའི་འཁོར་ལོར་རྣམ་པར་གནས། །ཝཾ་ནི་ཆུ་རུ་ཤེས་པར་བྱ། །ཆོས་ཀྱི་
ཕྱག་རྒྱ་མཱ་མ་ཀཱི། །བྱམས་པ་དང་ནི་སྨོན་ལམ་ཚུལ། །ལྷ་མོ་རྡོ་རྗེའི་རིགས་གཙོ་མ། །སྙིང་གར་ཆུ་སྐྱེས་འདབ་
བརྒྱད་ལ། །ཆོས་ཀྱི་འཁོར་ལོར་ཡང་དག་གནས། །མ་ནི་མེ་རུ་བརྗོད་པ་སྟེ། །ཕྱག་རྒྱ་ཆེན་མོ་གོས་དཀར་
མོ། །དགའ་དང་སྟོབས་ཀྱི་རྣལ་འབྱོར་གྱིས། །ལྷ་མོ་པདྨའི་རིགས་བྱུང་མ། །ལྐོག་མར་ཆུ་སྐྱེས་འདབ་བརྒྱད་
གཉིས། །ལོངས་སྤྱོད་འཁོར་ལོར་རྣམ་པར་གནས། །ཡ་ནི་རླུང་གི་རང་བཞིན་ཏེ། །ཉོན་མོངས་ཐམས་ཅད་རབ་
འཇོམས་བྱེད། །དམ་ཚིག་ཕྱག་རྒྱ་ཆེན་མོར་ངེས། །ལྷ་མོ་ལས་ཀྱི་རིགས་གཙོ་མ། །བཏང་སྙོམས་ཡེ་ཤེས་རྣལ་
འབྱོར་གྱིས། །སྒྲོལ་མ་འཁོར་བ་སྒྲོལ་བ་མོ། །འདམ་སྐྱེས་འདབ་མ་སུམ་ཅུ་གཉིས། །བདེ་ཆེན་འཁོར་ལོ་ཆེན་
པོར་གནས། །ཞེས་གསུངས་པ་ལྟར་ཨེས་ལྟེ་བ་སྤྲུལ་པའི་འཁོར་ལོ། ཝཾ་གྱིས་སྙིང་ག་ཆོས་ཀྱི་འཁོར་ལོ། མས་མགྲིན་པ་ལོངས་སྤྱོད་ཀྱི་
འཁོར་ལོ། ཡས་སྤྱི་བོ་བདེ་ཆེན་གྱི་འཁོར་ལོ་རྣམས་བསྟན་པས་སོ། །དེ་ལྟར་འཁོར་ལོ་བཞི་ལ་ཡི་གེ་དགོད་པའང་འོག་ནས་འབྱུང་
བ་བླ་མའི་མན་ངག་གིས་གསལ་གདབ། འཁོར་ལོ་བཞིས་མཚོན་ནས་འོག་གི་སྐུ་གསུང་ཐུགས་ཀྱི་རྩ་གསུམ་དང་ལས་
བྱེད་པའི་འཁོར་ལོ་ཡང་གསལ་བཏབ་ལ་འོག་རླུང་གིས་ལྟེ་བའི་ༀ་མེར་སྦྱར་གཡས་རོ་མའི་མེ་དང་འགྲོགས་ནས་གྱེན་
དུ་སོང་སྟེ་འཁོར་ལོ་གོང་མ་གསུམ་བསྲེགས། སྣ་བུག་གཡས་པ་ནས་སོང་སྟེ་དེ་བཞིན་གཤེགས་པ་རྣམས་ཀྱི་
འཁོར་ལོ་རྣམས་ཀྱང་བསྲེགས་ནས་སངས་རྒྱས་ཀུན་གྱི་བྱང་ཆུབ་ཀྱི་སེམས་ཁྱེར་ཏེ་སྤྱི་བོ་ནས་ཞུགས། གཡོན་རྐྱང་མའི་ཐིག་ལེ་
དང་བསྡོངས་ནས་འོངས། སྣ་གཡོན་ནས་ཞུགས་པ་རྐན་ཡན་ཆད་ཀྱི་འཁོར་ལོ་བཀང་ནས་གཡོན་རྐྱང་མའི་ཐིག་ལེ་དང་
བསྡོངས་ནས་བབས་ཏེ་འཁོར་ལོ་རྣམས་རིམ་གྱིས་གསོས་བཏབ་སྟེ་ ཐིག་པ་གཅིག་ལྟེ་བའི་ཨོཾ་ལ་རེག ༀ་ཆེར་འཕྲོས་
ནས་མེ འི་ཟེར་ཆ་ཕྲ་བ་དབུ་མ་ན་ཡར་ཞུགས་ནས་སྙིང་གའི་ཧཱུྃ་དང་མགྲིན་པའི་ཨོཾ་བཅོམ་སྟེ་སྤྱི་གཙུག་གི་ཧཱུྃ་ལ་རེག་
པས། ཧཾ་བཞུ་བའི་བྱང་ཆུབ་ཀྱི་སེམས་དེ་ལྟེ་བའི་སྟེང་དུ་བབས་ནས་ གཏུམ་མོའི་མེ་དང་རོ་གཅིག་ཏུ་འདྲེས་པའི་འབར་འཛག་
ལ་བློ་གཏད་དེ་རླུང་ཁ་སྦྱོར་བསྒོམ་པར་བྱའོ་དེ་ལྟར་ན་སྟོང་གསལ་གྱི་ཏིང་ངེ་འཛིན་སྐྱེ་བར་འགྱུར་ཞེས་སོ། །དེ་དག་གི་དོན་ཡང་
ཐོས་པ་ནི་སྲུ་ཏ་སྟི། སྲུ། སྲ་བ་དྷཱ་ཏུ་ནི་ཁམས་བྱང་ཆུབ་ཀྱི་སེམས་འཛག་པ། ཏ། བིསྟཱ་ར་ནི་རྒྱས་པ་སྟེ། སྲུ་
ཞེས་བྱ་བ་ནི་འཛག་པར་གསུངས་སོ། །ཏ་ཞེས་བྱ་བ་ནི་གང་ཡང་བདེ་བ་ཆེན་པོའི་མགོན་པོའོ་ཞེས་གསུངས་
སོ། །དུས་ནི་རྣམ་པ་གསུམ་སྟེ། གཡས་ནས་ཟླུམེ་སྦྱོར་བ་ནི་སྡུག་བསྔལ་གྱི་དུས། གཡོན་ནས་ཁམས་འཛག་པ་ནི་བདེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བའི་དུས། འབར་འཛག་དབུ་མར་ཐིམ་པ་ནི་བསམ་གྱིས་མི་ཁྱབ་པའི་དུས་སོ། །བསམ་གྱི་མི་ཁྱབ་པའི་དུས་སུ་མངོན་དུ་བྱས་
པའི་རང་བྱུང་གི་ཡེ་ཤེས་དེ་རྣམ་པར་རྟོག་པའི་ཟླ་མེད་པས་ན་གཅིག་གོ །དེ་ལྟར་ཡང་སཾ་ཊིར། ས་མ་ཡེ་ནི་དུས་
གསུངས་ཏེ། །དུས་ནི་རྣམ་པ་གསུམ་དུ་བརྗོད། །བདེ་བའི་དུས་དང་སྡུག་བསྔལ་དུས། །བསམ་གྱིས་མི་ཁྱབ་
དུས་ཉིད་དོ། །འོ་མའི་རྒྱུན་ལྟར་རྡོ་རྗེའི་སྣ་བུག་ཏུ། །འོང་བ་བདེ་བའི་དུས་སུ་བརྗོད། །མེ་ཡི་གཟུགས་ཀྱིས་འགྲོ་
བ་ནི། །སྡུག་བསྔལ་དུས་ཀྱང་དེ་གཅིག་གྲགས། །དུས་ནི་བསམ་གྱིས་མི་ཁྱབ་དུས། །གཅིག་ནི་ལྷན་ཅིག་མེད་
པ་ཡིན། །ཞེས་གསུངས་པ་ལྟ་བུའོ། །དུས་དེར་མངོན་དུ་བྱས་པའི་རང་བྱུང་གི་ཡེ་ཤེས་ཞུ་བ་དང་བདེ་བ་དང་མི་
རྟོག་པ་དང་རང་རིག་པ་གསལ་བའི་ཆོས་བཞི་ལྡན་ཏེ་མཚན་མ་དང་རྣམ་པར་རྟོག་པ་ཐམས་ཅད་བཅོམ་ཞིང་བདེ་བ་
ཆེན་པོའི་ཡེ་ཤེས་ཀྱི་སྐལ་བ་དང་ལྡན་པས་བཅོམ་ལྡན་འདས་སོ། །ལྟེ་བའི་གནས་སུ་ཡང་ནས་ཡང་དུ་བྱོན་ཞིང་
གཤེགས་པས་.སམ་གཏུམ་མོའི་མེ་རོ་མའི་མེ་དེ་བཞིན་དུ་ཡར་གཤེགས་ཤིང་ཐིག་ལེ་རྐྱང་མའི་བྱང་སེམས་དེ་བཞིན་དུ་མར་གཤེགས་པས་དེ་བཞིན་
གཤེགས་པའོ། །ཐམས་ཅད་ནི་བདུད་རྩི་དང་འབྱུང་བ་དང་དབང་པོའི་དྭངས་མ་སྟེ་དེ་རྣམས་ཀྱི། སྐུ་ནི་ཞུ་
བ། གསུང་བདེ་བ། ཐུགས་མི་རྟོག་པ། སྙིང་པོ་ནི་རང་རིག་པ་གསལ་བ ་སྟེ་ཆོས་བཞི་དང་ལྡན་པའོ། །ཡང་ན་སྐུ་
རླུང་མགོ་ཟུག་པ། གསུང་ལོངས་སྤྱོད་པ། ཐུགས་ཐིམ་པ·་འདིར་རླུང་མགོ་ཟུག་པ། ལོངས་སྤྱོད་པ། ཐིམ་པ་ཞེས་གསུངས་པ་
རླུང་གཟུང་བ་ལ་རྩོལ་བ་ཆེ་ཆུང་གིས་སྐུ་གསུང་ཐུགས་སུ་བཞག་སྟེ། མགོ་འཛིན་པ་རགས་པས་སྐུ། ཟིན་ནས་ལོངས་སྤྱོད་པ་ཅུང་ཕྲ་བས་གསུང་། ཐིམ་པ་
ནི་དབུ་མར་ཐིམ་པས་རླུང་འཛིན་པ་སླ་བས་སྔ་མ་ལས་ཕྲ་བས་ཐུགས་སུ་བཤད། འདིའི་རླུང་གི་ཕྲ་རགས་དང་འོག་གི་དགའ་བ་བཞི་ལ་སྐུ་གསུང་ཐུགས་སུ་
བཞག་པའང་ཕྲ་རགས་ཀྱིས་བཞག་ཅིང་བསྡུས་དོན་མན་ངག་གི་བཤད་པ་ཡིན་ཞེས་བླ་མས་གསུངས། སྙིང་པོ་དེར་མྱོང་བའི་ཡེ་ཤེས་སོ། །
རྡོ་རྗེ་ནི་རྟོག་པས་མི་ཕྱེད་པའོ། །བཙུན་མོ་ནི་དེའི་ཚེ་བདེ་_བ་ཆེན་པོ་མྱོང་བའོ། །བྷ་ག་ནི་དེས་རྟོག་པ་རྣམས་བཅོམ་པའོ་
ཡང་ན་རྡོ་རྗེ་ནི་རྡོ་རྗེའི་ལུས། བཙུན་མོའི་བྷ་ག་ནི་ཡེ་ཤེས་ཀྱི་སྐྱེ་བའི་གནས་འཁོར་ལོ་བཞི་དང་ཁྱད་པར་དུ་ལྟེ་བ་སྤྲུལ་པའི་འཁོར་ལོ་བྷ་གའི་རྣམ་པ་ཅན་
ནོ། །བཞུགས་སོ་ཞེས་བྱ་བ་ནི་དེ་ལྟ་བུའི་སྟོན་པ་ཕུན་སུམ་ཚོགས་པ་རང་བྱུང་གི་ཡེ་ཤེས་ཆོས་བཞི་ལྡན་དེ། གནས་
འཁོར་ལོ་བཞི་དང་རྩ་ཐམས་ཅད། ཁྱད་པར་དུ་ལྟེ་བར། འཁོར་ཕུང་པོ་ནི་དེ་བཞིན་གཤེགས་པའི་དང་། དབང་
པོ་ནི་བྱང་ཆུབ་སེམས་དཔའི་དང་། འབྱུང་བའི་དྭངས་མ་ནི་ལྷ་མོའི་འཁོར་གྱིས་བསྐོར་ནས། དུས་བསམ་གྱིས་
མི་ཁྱབ་པའི་དུས་སུ་བཞུགས་ནས། ཆོས་ཕུན་སུམ་ཚོགས་པ་རང་བྱུང་གི་ཡེ་ཤེས་གསུངས་པའམ་འབྱུང་ཏེ། མདོར་ན་
འོག་ནས་འབྱུང་བའི་རང་བྱིན་གྱིས་བརླབ་པ། སྔོན་འགྲོ་གསང་དབང་། དེའི་ཡན་ལག་རླུང་དང་རྡོ་རྗེ་ལུས་ཀྱི་གནས་
ལུགས་གཏན་ལ་དབབ་པ་དང་བཅས་པ་ཐམས་ཅད་ཀྱི་ལུས་རྣམ་པར་གཞག་པ་བསྟན་པ་ཡིན་ནོ། །རང་བྱིན་གྱིས་
བརླབ་པའི་སྦས་པ་བསྟན་ཟིན་ཏོ།། །།ཡང་རྡོ་རྗེའི་ཚིག་དེ་ཉིད་.གཉིས་པ་དཀྱིལ་འཁོར་འཁོར་ལོའི་ཐབས་སུ་
བཤད་ན ་གཉིས་ལས་སྤྱི་དོན་ནི། བརྗོད་བྱ་དབང་གསུམ་པ་མ་ཐོབ་པ་ལ་གསང་བས་དཀྱིལ་འཁོར་འཁོར་ལོའི་སྦས་པ། རྗོད་
བྱེད་ཡན་ལག་དང་ཡི་གེ་དང་བསྡུས་དོན་གསུམ་ཀ་མངོན་པར་རྟོགས་པ་_ཐབས་ཀྱི་རྒྱུད་ལས་རྫོགས་རིམ་དཀྱིལ་འཁོར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འཁོར་ལོའི་ཐབས། བཤད་པའི་རྒྱུད་ནི་སཾ་པུ་ཊའི་བརྟག་པ་དང་པོ འི་རབ་བྱེད་བཞི་པ་དངོས་སོ། །ཚིག་གི་དོན་བསྟན་
པར་བྱ་སྟེ།.་གཞུང་འདིས་ཉམས་ལེན་གྱི་རིམ་པ་ཅི་འདྲ་ཞིག་སྟོན་ན། ཐོག་མར་བདག་དང་ཕྱག་རྒྱ་ལྷར་བསྐྱེད་པ་ལྷའི་འདུ་ཤེས། མཁའ་གསང་བྱིན་
གྱིས་བརླབས་པ་སྔགས་ཀྱི་འདུ་ཤེས། ལྷན་སྐྱེས་ཀྱི་ཡེ་ཤེས་མངོན་དུ་བྱའོ་སྙམ་པ་ཆོས་ཀྱི་འདུ་ཤེས་ཏེ། དེ་དག་ལྡན་པས་སྙོམས་པར་ཞུགས་པ་ལས་ཐ་མལ་
པའི་འདོད་ཆགས་ཞི་བར་བྱེད་པའི་འདོད་ཆགས་ཆེན་པོས་བྱང་ཆུབ་ཀྱི་སེམས་དབང་གི་གནས་སུ་ཕབ་ཅིང་བདེ་བ་རྒྱས་པར་བྱས་ལ་ལྷན་ཅིག་སྐྱེས་པའི་ཡེ་ཤེས་
ངོས་བཟུང་། དེ་ནས་ཡར་བཟློག་སྟེ་ཁམས་དྭངས་མས་ལུས་ལ་ཁྱབ་པར་བྱས་ནས་བདེ་སྟོང་ཟུང་འཇུག་གི་ཏིང་ངེ་འཛིན་རྒྱུན་དུ་བསྐྱངས་པས། འབྲས་བུ་
རྣམ་གྲོལ་གྱི་ཡེ་ཤེས་མངོན་དུ་འགྱུར་ཞེས་པའོ། ཚིག་གང་གིས་ཇི་ལྟར་སྟོན་ན་.ཨེ་ཝཾ་མ་ཡ་སྲུ་ཏཾ་ཞེས་བྱ་བ་ འདི་སྐད་ཅེས་སཾ་སྐྲྀ་ཏའི་སྐད་དུ་ཨེ་
ཝཾ་སྟེ། ཨེ་ནི་ཤེས་རབ་ལྷ་བདག་མེད་མར་བསྐྱེད་ཅིང་དེའི་བྷ་ག་ཨ་ལས་པདྨར་བསྐྱེད་པའོ། །ཡང་ཤེས་རབ་ཀྱི་རྩ་
མཛེས་པའི་སྤྱི་བོ་ནི་ཝཾ་མོ། །ཡང་ཝཾ་ནི་ཐབས་སྒྲུབ་པ་པོ་ལྷ་ཀྱེ་ཡི་རྡོ་རྗེར་བསྐྱེད་པ་དང་དེའི་_གསང་གནས་རྡོ་རྗེ་ཧཱུཾ་ལས་
བསྐྱེད་པའོ། །ཐབས་ཀྱི་གསང་གནས་ཀྱི་ཕྱི་སྐོར་འདོམ་གྲུ་གསུམ་ནི་ཨེའོ·ཨེ་ཝཾ་གཉིས་ཀས་ཐབས་ཤེས་སྟེང་འོག་ཏུ་སྙོམས་པར་འཇུག་
པ་བསྟན་ཏེ། །དེ་ལྟར་ཡང་ སཾ་ཊིར་གསུངས་པ། ཨེས་ནི་ཤེས་རབ་བརྗོད་པར་བྱ། །ཝཾ་ནི་ཐབས་དང་ལྡན་པ་
ཉིད། །ཝཾ་གྱིས་རྣམ་པར་བརྒྱན་པ་དང་། །ཨེས་ནི་ངེས་པར་མཛེས་པར་འགྱུར། །ཐབས་དང་ཤེས་རབ་རང་
བཞིན་གྱིས། །སྟེང་དང་འོག་ཏུ་སྙོམས་པར་འཇུག །ཨེ་ཉིད་དང་ནི་ཝཾ་ཉིད་ནི། །གཉིས་གཉིས་སུ་ནི་བརྗོད་པ་
ཉིད། །ཅེས་སོ། །བདག་གི་དོན་མ་ཡ་ཞེས་པའི་ མ་ནི་མ་ཧཱ་རཱ་ག་སྟེ་འདོད་ཆགས་ཆེན་པོ་ སྟེ་སྙོམས་པར་ཞུགས་པའི་རྗེས་ཆགས་
ཀྱི་མེས་བྱང་ཆུབ་ཀྱི་སེམས་བསྐུལ་བ་ཡིན་ལ། ཡ་ནི་བཱ་ཡུ་ཞེས་བྱ་བ་རླུང་སྟེ་འདོད་ཆགས་ཆེན་པོ་དེའི་དབང་གིས་བྱང་ཆུབ་
ཀྱི་སེམས་འདུས་པ་རྣམས་དལ་བར་རྒྱུ་བའི་རླུང་གིས་ ལུས་ཐམས་ཅད་ཁྱབ་པར་བྱེད་ཅིང་དབང་གི་གནས་སུ་མངོན་དུ་བྱེད་
པ་གང་ཡིན་པའོ། །ཐོས་པ་ནི་.བསྲུབ་པ་དང་སྲུབ་པའི་སྦྱོར་བས་བྱང་ཆུབ་ཀྱི་སེམས་དབང་གི་གནས་སུ་འཛག་པ་ནི་སྲུ་
སྲ་བ་དྷ་ཏུའོ་དེས་ན་གོང་མས་ལུས་ཀུན་ལ་ཁྱབ་པ་དང་འདིས་དབང་གིས་གནས་སུ་མངོན་དུ་བྱས་པ་ཞེས་སྦྱར་བར་རྟོག་གོ །དེ་ལས་བདེ་བ་
ཆེན་པོ་རྒྱས་པ་ནི། ཏ། བིསྟ་རའོ། །ཡང་_སཾ་ཊིར་གསུངས་པ། མ་ཡ་ཞེས་བྱ་བ་ནི་འདོད་ཆགས་ཆེན་པོ་འདི་ལ་
རྟག་ཏུ་གནས་པའོ། །སྲུ་ཞེ་བྱ་བ་ནི་འཛག་པའོ། །ཏ་ཞེས་བྱ་བ་ནི་གང་ཡང་བདེ་བ་ཆེན་པོའི་མགོན་པོའོ་ཞེས་
སོ། །དུས་ནི་རྣམ་པ་གསུམ་སྟེ། སྣ་ཚོགས་དང་རྣམ་སྨིན་བདེ་བའི་དུས། རྣམ་ཉེད་སྡུག་བསྔལ་གྱི་
དུས། མཚན་ཉིད་དང་བྲལ་བ་བསམ་གྱིས་མི་ཁྱབ་པའི་དུས་སོ། །གཅིག་ནི་དེའི་ཚེ་རྣམ་པར་རྟོག་པའི་ཟླ་མེད་
པའོ། །ཡང་.སཾ་ཊིར་གསུངས་པ། དུས་ནི་བསམ་གྱིས་མི་ཁྱབ་འགྱུར། །གཅིག་ནི་ལྷན་ཅིག་མེད་པ་ཡིན། །
འདོད་ཆགས་མེད་ཅིང་ཆགས་བྲལ་མེད། །དབུ་མར་དམིགས་པར་མི་འགྱུར་རོ། །ཞེའོ། །བཅོམ་ལྡན་ནི་དེའི་ཚེ་
མངོན་དུ་བྱས་པའིཞུ་བདེ་ལྷན་ཅིག་སྐྱེས་པའི་ཡེ་ཤེས་ཏེ། དེ་ནི་རྣམ་པར་རྟོག་པ་བཅོམ་ཞིང་བདེ་བ་ཆེན་པོའི་ཡེ་ཤེས་ཀྱི་
སྐལ་བ་དང་ལྡན་པས་སོ། །དེ་བཞིན་གཤེགས་པ་ནི་དབང་གི་གནས་སུ་བྱོན་ཞིང་གཤེགས་པས་_སམ་ཡས་འབབ་ཀྱི་
དགའ་བཞིས་བྱང་སེམས་དབང་གི་གནས་སུ་གཤེགས་ཤིང་མས་བརྟན་གྱི་དགའ་བཞིས་སྤྱི་བོར་གཤེགས་པས་སོ། །ཐམས་ཅད་ནི་བདུད་རྩི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
ལྔ.འི་དྭངས་མ་མ་ལུས་པའོ། །དེ་རྣམས་ཀྱི་སྐུ་དགའ་བ། གསུང་མཆོག་དགའ། ཐུགས་དགའ་བྲལ། སྙིང་པོ་
ལྷན་སྐྱེས་སོ། །ཡང་སྐུ་ནི་ཞུ་བའོ། །གསུང་ནི་བདེ་བའོ། །ཐུགས་ནི་མི་རྟོག་པའོ། །སྙིང་པོ་ནི་རང་རིག་པ་
གསལ་བའོ། །རྡོ་རྗེ་ནི་རིགས་རྣམ་པ་ལྔའི་སྒྲུབ་པ་པོ་རྣམས་སོ། །དེས་བསྟེན་པར་བྱ་བ་ཡིན་པས་ན་བཙུན་མོ་སྟེ་
བྲམ་ཟེ་མོ་ལ་སོགས་པ་སྤྱན་ལ་སོགས་པར་བསྐྱེད་པའོ། །དེའི་བྷ་ག་ནི་ བཙུན་མོའི་གསང་བའི་ .དེ་གནས་ཏེ་སྤྱད་པར་
བྱ་བའི་དོན་གྱིས་ན་བྷ་ག་སྟེ། གང་ལ་གཙོ་བོ་སྤྱོད་གྱུར་པའི། །ཁྱིམ་ནི་བྷ་ག་ཞེས་སུ་གསུངས། །ཞེས་གསུངས་
པ་ལྟ་བུའོ། །དེ་ལ་བཅོམ་ལྡན་འདས་བཞུགས་སོ་ཞེས་བྱ་བ་སྟེ། སྟོན་པ་ཕུན་སུམ་ཚོགས་པ་ལྷན་ཅིག་སྐྱེས་པའི་ཡེ་
ཤེས་དེ། གནས་དབང་གི་གནས་དེར། དུས་མཚན་ཉིད་དང་བྲལ་བའི་སྐད་ཅིག་མའི་དུས་སུ། འཁོར་བདུད་རྩི་
དང་དབང་པོ་དང་འབྱུང་བའི་དྭངས་མའི་འཁོར་གྱིས་བསྐོར་ནས། ཆོས་ནི་ལྷན་ཅིག་སྐྱེས་པའི་ཡེ་ཤེས་_བདེ་སྟོང་ཟུང་
འཇུག་གི་ཏིང་ངེ་འཛིན་ཏེ། མདོར་ན་ འོག་ནས་འབྱུང་བའི་ཕྱག་རྒྱའི་རྣལ་འབྱོར་ཡེ་ཤེས་དང་བཅས་པ་མཐའ་དག་
དང༌། སྔོན་འགྲོ་དབང་གསུམ་པ་དང་། དེའི་ལམ་གྱི་ཡན་ལག་ཏུ་གྱུར་པ་མཐའ་དག་གི་ལུས་རྣམ་པར་གཞག་
པར་འགྱུར་བ་ཡིན་ནོ། །དཀྱིལ་འཁོར་འཁོར་ལོའི་སྦས་པ་བསྟན་ཟིན་ཏེ། སྦས་པ་གཉིས་ཀའང་བསྟན་ཟིན་
ཏོ༎ །།རྡོ་རྗེའི་ཚིག་དེ་ཉིད་མཐར་ཐུག་པའི་དོན་དུ་བཤད་ན།.གཉིས་ལས། སྤྱི་དོན་ནི། བརྗོད་བྱ་མཐར་ཐུག རྗོད་
བྱེད་ཡན་ལག་དང་ཡི་གེའི་དོན། མངོན་པར་རྟོགས་པ་འབྲས་བུའི་རྒྱུད། བཤད་པའི་རྒྱུད་སཾ་པུ་ཊའི་བརྟག་པ་དང་
པོ་དངོས་སོ། །ཚིག་གི་དོན་ལ། ཚིག་འདིས་ཅི་ལྟ་བུ་ཞིག་སྟོན་ན། མཐར་ཐུག་ཆོས་སྐུའི་ངང་དུ་འཁོར་འདས་ཐམས་ཅད་རོ་གཅིག་པའི་
ཚེ། སངས་རྒྱས་ཀྱི་སྐུ་དང་མཛད་པ་ཐམས་ཅད་དབྱེར་མི་ཕྱེད་པ་སྨྲོས་ཅི་དགོས། དེ་དང་རྗེས་སུ་མཐུན་པར་དབང་གསུམ་གྱི་ལམ་གྱིས་བསྡུས་པའི་
དམིགས་པ་དང་ཐབས་ཀྱི་ཡན་ལག་དང་། ཏིང་ངེ་འཛིན་ཐམས་ཅད་ཀྱང་དབང་བཞི་པའི་རྣམ་པར་མི་རྟོག་པའི་ཏིང་ངེ་འཛིན་དུ་དབྱེར་མི་ཕྱེད་པར་སྟོན་ཏོ། །དེ་
ལྟར་གོང་དུ་བསྟན་པའི་འཁོར་དང་སྟོན་པ་ཐ་དད་དམ་ཐ་མི་དད་ཀྱང་རུང་གླེང་གཞི་སྟོན་པའི་བཀའ་ཡིན་པ་དང་མ་
ཡིན་པ་གང་ལྟར་ཡང་རུང་སྟེ། ཕུན་སུམ་ཚོགས་པ་ལྔ་ཀ་ཡང་སྟོན་པ་ཉིད་ཀྱི་རྣམ་པར་འཕྲུལ་པ་ལས་གུད་ན་མེད་
དེ། དཔལ་གསང་བ་གྲུབ་པ་ལས། འདི་ལ་སྡུད་པར་བྱེད་པ་པོ། །གཞན་དག་ཡོད་པ་མ་ཡིན་ཞེས། །བདག་
ཉིད་འབའ་ཞིག་སྨྲ་བར་བྱེད། །རྒྱུད་མཛད་པ་ནི་ཐུགས་རྡོ་རྗེ། །གསུང་བ་པོ་དེ་སྡུད་པའང་དེ། །ཞེས་གསུངས་
སོ། །དེས་ན་རྡོ་རྗེ་འཆང་ཆེན་པོའི་ཡེ་ཤེས་ཀྱི་སྣང་བ་གཅིག་ཉིད་འདི་སྐད་ཅེས་བྱ་བ་ཆོས་ཕུན་སུམ་ཚོགས་པ་
དང༌། བདག་གིས་ཐོས་པ་ཞེས་བྱ་བ་སྡུད་པ་པོའི་སྣང་བ་དང་། དུས་ཞེས་བྱ་བ་དུས་ཀྱི་སྣང་བ་དང་། བཅོམ་ལྡན་
ཞེས། སྟོན་པའི་སྣང་བ་ལ་སོགས་པ་རྡོ་རྗེ་བཙུན་མོའི་བྷ་ག་ཞེས་གནས་ཀྱི་སྣང་བ་དུ་མར་འབྱུང་སྟེ། སཾ་པུ་ཊ་ལས། གཅིག་ན་
ཞེས་བྱ་བ་ནི་སྐད་ཅིག་ལའོ། ཐོས་པ་ཞེས་བྱ་བའི་ཚིག་ཡར་བླངས་ན། ཐོས་པའི་དོན་ཐོབ་པ་ལ་འཇུག་པས་མཐར་ཐུག་གི་འབྲས་བུ་དབྱིངས་དང་ཡེ་
ཤེས་རོ་གཅིག་པ་བརྙེས་པའི་ཚེ་དེའི་ངང་ལས་མ་གཡོས་བཞིན་དུ། གདུལ་བྱ་དག་པའི་སྣང་བ་ལ་ཕུན་ཚོགས་ལྔའི་སྣང་བ་བསྟན་ཏེ། དེ་ཐམས་ཅད་ཀྱང་
སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་སྣང་བ་དང་། རྟེན་ཟག་མེད་ཀྱི་དབྱིངས་སུ་རོ་གཅིག་པ་སྟེ། སཾ་ཊི་ལས། ཐོས་ཞེས་བྱ་བ་ནི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
16
ལྷག་པར་སོན་པ་སྟེ། འདིས་ནི་རྣམ་པར་ཐར་པ་བསམ་གྱིས་མི་ཁྱབ་པ་ལ་ལྷག་པར་མོས་པའི་ཏིང་ངེ་འཛིན་རྙེད་དོ་
ཞེས་བྱ་བར་སྙེགས་སོ་ཞེས་བྱ་བ་དང༌། ཡང་ན་ཐོས་པ་ཞེས་བྱ་བ་ནི་གདུལ་བྱའི་སྐྱེ་བོའི་དབང་དུ་བྱས་ནས་ཡིན་
གྱི། འཆད་པ་པོ་ཉིད་སྡོད་པར་བྱེད་པ་ཡིན་ཏེ། འཆད་པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་པ་ང་། །
དེ་དག་ཐ་དད་ཀྱི་སྣང་བ་ལ་ཇི་ལྟར་འཚལ་བར་བགྱི། གང་དུ་བདེ་བ་ཆེན་པོའི་མགོན་པོ་གར་མཛད་པ་ན་གཅིག་ཉིད་
གཅིག་དང་དུ་མའི་རོ། །ཞེས་བྱ་བའི་ཚིག་གི་རོལ་པར་མཛད་པའོ་ཞེས་ལེགས་པར་བཀའ་སྩལ་ཏོ། །དེ་ལྟར་ན་
བཞུགས་སོ་ཞེས་བྱ་བ་འདིས་ནི་སྐུ་གསུམ་གྱི་བཞུགས་ལུགས་བསྟན་པ་ཡིན་ཏེ། བཞུགས་པ་པོ་ཆོས་ཀྱི་སྐུ་ནི་ཐོག་
མ་དང་ཐ་མ་མེད་པའི་བྱང་ཆུབ་ཀྱི་སེམས་སྤྲོས་པའི་མཐའ་ཐམས་ཅད་དང་བྲལ་བ་ཡིན་ནོ། །བཞུགས་པའི་གནས་
ནི་འཁོར་འདས་ཀྱི་ཆོས་ཐམས་ཅད་ལ་བཞུགས་པ་ཡིན་ནོ། །བཞུགས་པའི་ཚུལ་ནི་འཁོར་འདས་དབྱེར་མི་བྱེད་པའི་
ཚུལ་གྱིས་ དབྱིངས་ཡེ་རོ་གཅིག་ཏུ་བཞུགས་པ་སྟེ། དེས་ན་བཞུགས་པ་པོ་བཅོམ་ལྡན་འདས་དེ། རྡོ་རྗེ་སྟོང་པ་ཉིད་ཀྱི་
རང་བཞིན། བཙུན་མོ་བདེ་བ་ཆེན་པོའི་རང་བཞིན་ཏེ་བདེ་སྟོང་གཉིས་མེད་ཀྱི་བྷ་ག་ལ་རྟག་ཏུ་བཞུགས་ཞེས་སྦྱར་
རོ། །ལོངས་སྐུའི་བཞུགས་ཚུལ་ནི་བཞུགས་པ་པོ་སྟོན་པ་ལོངས་སྤྱོད་རྫོགས་པ་ཡེ་ཤེས་ཀྱི་རང་བཞིན་གྱི་
སྐུ། བྱང་ཆུབ་སེམས་དཔའ་ཐམས་ཅད་ཀྱི་ཆོས་ཀྱི་ལོངས་སྤྱོད་པའི་རྒྱུར་གྱུར་པ། ཁ་སྦྱོར་བདེ་ཆེན་ལོངས་སྤྱོད་
རྫོགས་པའི་རང་བཞིན་ཅན་དེ། བཞུགས་པའི་གནས་འོག་མིན་རྡོ་རྗེ་བཙུན་མོའི་བྷ་གའི་ནང་དུ་ཆུད་པའི་གཞལ་
ཡས་ཁང་པ་ན། བཞུགས་པའི་ཚུལ་སྤྱན་ལ་སོགས་པ་ལྷན་ཅིག་སྤྱོད་མ.འི་བཙུན་མོ་དང་ཞལ་སྦྱོར་དང༌། གཟུགས་རྡོ་
རྗེ་མ་ལ་སོགས་པ་རྗེས་སུ་འབྲང་མའི་འཁོར་གྱིས་བསྐོར་ནས་ཟག་པ་མེད་པའི་བདེ་བ་ཆེན་པོ་ལ་ལོངས་སྤྱོད་ཅིང་
བྱང་ཆུབ་སེམས་དཔའ་རྣམས་ལ་ཐེག་པ་མཆོག་གི་ཆོས་གསུངས་པས་བཞུགས་སོ། །དེའང་སཾ་པུ་ཊ་ལས། རང་གི་ཡེ་ཤེས་ལ་
རང་གི་ཡེ་ཤེས་ཀྱིས་ལོངས་སྤྱོད་པ་ནི་སངས་རྒྱས་རྣམས་ཀྱིས་ཀྱང་སྤོང་བར་མི་མཛད་དེ་ཞེས་བྱ་བ་དང༌། ཨེ་
མའོ་སངས་རྒྱས་ཐམས་ཅད་ཀྱི། ཀུན་མཁྱེན་ཡེ་ཤེས་བླ་ན་མེད། །དེ་བཞིན་གཤེགས་པའི་བདེ་དོན་གང་། །
བཙུན་མོ་ཉེ་བར་མཛད་པའོ། །ཞེས་གསུངས་སོ། །སྤྲུལ་པའི་སྐུའི་བཞུགས་ལུགས་ཀྱི་དབང་དུ་བྱས་ན་བཞུགས་
པ་པོ་ཐུགས་རྗེ་དང་རྣམ་འཕྲུལ་བསམ་གྱིས་མི་ཁྱབ་པ་དང་ལྡན་པའི་སྤྲུལ་བའི་སྐུ་དེ། བཞུགས་པའི་གནས་གདུལ་བྱ་
སེམས་ཅན་ཐམས་ཅད་ཀྱི་རྒྱུད་ལ། བཞུགས་པའི་ཚུལ་གང་ལ་ཅིས་འདུལ་དེ་ལ་དེའི་བསམ་པ་འགེངས་ཤིང་རྣམ་
པ་སྣ་ཚོགས་ཀྱིས་ཡིད་འཕྲོག་པར་མཛད་པས་བཞུགས་ཏེ། དེའང་བཞུགས་པ་ལ་སྐད་སོར་བཞག་ན་བི་ཛ་ཧ་ར་ཞེས་བྱ་བ་
ལ། བི། བི་ཙི་ཏྲ་ནི་ཐབས་སྣ་ཚོགས་པས། ཛ། ཛན་ནི་གདུལ་བྱའི་སྐྱེ་བོའོ། །ཧ། ཧ་ར་ནི་ཡིད་འཕྲོག་པ་
ཞེས་བྱ་སྟེ། དཔལ་ཡང་དག་པར་སྦྱོར་བ་ལས། ཀྱེ་བཅོམ་ལྡན་འདས་བཞུགས་སོ་ཞེས་བྱ་བས་ཅི་གསུངས་པ་
ལགས། བཀའ་སྩལ་པ། དེ་བཞིན་གཤེགས་པ་ཐམས་ཅད་ཀྱི་རོ་གཅིག་པ། ཐབས་སྣ་ཚོགས་ཀྱིས་གདུལ་བྱའི་
སྐྱེ་བོའི་ཡིད་འཕྲོག་པ་དང་ལྡན་པ་ཞེས་བྱ་བའི་དོན་ཏོ་ཞེས་གསུངས་སོ། །དེ་དག་གིས་ནི་ཕུན་སུམ་ཚོགས་པ་ལྔ་



17
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྟོན་པའི་རང་བཞིན་དུ་དབྱེར་མེད་པ་བསྟན་ལ། དེས་འོག་ནས་འབྱུང་བའི་དབང་བཞི་པ་དང་། དེའི་ལམ་དང་
མཐར་ཐུག་གི་འབྲས་བུ་ཐམས་ཅད་ཀྱི་ལུས་རྣམ་པར་གཞག་པར་ཡང་འགྱུར་བ་ཡིན་ནོ། །གླེང་གཞི་མཐར་ཐུག་པའི་
དོན་དུ་བཤད་པ་བསྟན་ཟིན་ཏེ། གླེང་གཞི་ཕུན་སུམ་ཚོགས་པས་རྒྱུད་ཀྱི་ལུས་རྣམ་པར་གཞག་པ་ཐམས་ཅད་ཀྱང་
བསྟན་ཟིན་ཏོ།། །།ད་ནི་གང་བཤད་པའི་ཆོས་ཕུན་སུམ་ཚོགས་པའི་ཚུལ་གྱིས་རྒྱུད་ཀྱི་ཡན་ལག་རྒྱས་པར་དབྱེ་བ་
བཤད་པར་བྱའོ། །འདི་ལ་གཉིས་ཏེ། མངོན་པར་རྟོགས་པའི་རིམ་པའི་དབང་དུ་བྱས་ཏེ་བརྟག་པ་དང་པོ་རྩ་བའི་
རྒྱུད་ཀྱི་ཚུལ་དུ་བཤད་པ་དང༌། དེ་གསལ་བར་བྱེད་པའི་རྒྱུད་ཕྱི་མ་བཤད་རྒྱུད་ཀྱི་ཚུལ་དུ་བཤད་པའོ། །དང་པོ་ལ་
གསུམ། འབྲས་བུ་དང་། ཐབས་དང་། རྟེན་གྱི་གང་ཟག་གོ །ཡང་ན་གཉིས་ཏེ། འབྲས་བུ་དང་
། ལམ་
མོ། །དེ་ལ་གཉིས། བཤད་པར་དམ་བཅའ་བ་དང་། དོན་དངོས་སོ། །དེ་ལ་དོན་གཉིས་ཏེ། མདོར་བསྟན་པ་
དང་། རྒྱས་པར་བཤད་པའོ། །དེ་ལ་གཉིས། གྲོལ་བར་བྱེད་པ་དང་། སྨིན་པར་བྱེད་པའོ། །དང་པོ་ལ་
གསུམ། དང་པོར་བསྟན་པའི་འཐད་པ་དང་། དེས་མི་འཆིང་ཞིང་གྲོལ་བའི་རྒྱུར་བསྟན་པ། ཡན་ལག་རྒྱས་པར་
བཤད་པའོ། །སྨིན་བྱེད་ལ་གཉིས་ཏེ། ལས་དང་པོ་པ་དབང་གིས་སྨིན་པར་བྱ་བ་དང་། སེམས་ཅུང་ཟད་བརྟན་
ནས་ལྟ་སྟངས་ཀྱིས་སྨིན་པར་བྱ་བའོ་ཞེས་ཀྱང་རྟོགས་པར་བྱ་སྟེ་འདི་ནི་ལེགས་པའོ། །འདིར་རེ་ཞིག་ཐོག་མའི་
ལུགས་སུ་བརྗོད་ན་དོན་གསུམ་དུ་གནས་པ་ལས། ཐོག་མར་འབྲས་བུའི་རྒྱུད་འདིའི་རྒྱུད་བཤད་ཐབས་ཀྱི་མན་ངག་
ལས་བརྗོད་བྱའི་དོན་ནི་མཐར་ཐུག་པའི་དོན་དུ་བཤད་ལ། རྗོད་བྱེད་ཀྱི་སྒྲ་ནི་ཡན་ལག་གི་དོན་དུ་བཤད་པའོ། །
མངོན་པར་རྟོགས་པ་ནི་བཤད་གཞི་སྐུ་བཞི་ལ། འཆད་བྱེད་ཡན་ལག་ལྔས་འཆད་པ། འདིར་ངག་རྫོགས་པར་
ཞིབ་ཏུ་བཤད་པར་བྱ་སྟེ། རྒྱུད་ཀྱི་མངོན་པར་རྟོགས་པར་བལྟ་བར་བྱའོ། །བཤད་པའི་རྒྱུད་ནི་རྡོ་རྗེ་གུར་གྱི་ལེའུ་
བཞི་པ་དང་། བརྒྱད་པ་དང་། བཅུ་བཞི་པ། སཾ་པུ་ཊའི་བརྟག་པ་བཅུ་པའི་རབ་ཏུ་བྱེད་པ་གོང་མ་གསུམ་གྱིས་
གསལ་བར་བྱེད་དེ་དེ་དག་ཏུ་བལྟ་བར་བྱའོ། །དེ་ལ་འབྲས་བུའི་རྒྱུད་འདིའི་ཐོག་མར་ཞུ་བ་བསྡུས་པ་ཙམ་ལས་མི་
སྣང་བའི་ཕྱིར་འདིར་ཞུ་བ་རྒྱས་པར་འབྱུང་ངོ༌། །ཁ་ཅིག་ནི་གླེང་གཞིའི་རྗེས་ཁོ་ན་ལ་དེར་བཅོམ་ལྡན་འདས་ཀྱིས་
བཀའ་སྩལ་པ་ཞེས་འབྱུང་བས་ཞུ་བ་མེད་དོ་ཞེས་ཟེར་ཏེ། འདི་ནི་མི་རིགས་ཏེ། ཞུ་བ་མེད་ན་རྡོ་རྗེ་སྙིང་པོ་ལ་ཨེ་
མའོ་ཞེས་པའི་ངོ་མཚར་བ་དང་། ལེགས་སོ་ཞེས་པའི་གཏང་རག་བྱིན་ནས་མཉན་པར་གདམས་པ་འབྱུང་བར་མི་
རིགས་ཏེ། གཞུང་དེ་ལྟ་ནའང་ཐམས་ཅད་ཀྱི་སྔོན་དུ་ཞུ་བ་ཁ་བསྐང་བར་བྱའོ། །དེའང་ཞུ་བ་རྒྱས་པ་ནི་རྒྱུད་རྒྱས་
པརོ་འབྱུང་བ་ཡིན་མོད། འདིར་རྒྱུད་བསྡུས་པ་ལ་ཞུ་བའང་བསྡུས་པ་ཙམ་འབྱུང་བ་ཡིན་ནོ། །དེའང་བཤད་པའི་
རྒྱུད་ལས་ཀྱང་འབྱུང་ཞིང་། བྱང་ཆུབ་སེམས་དཔའ་རྡོ་རྗེ་སྙིང་པོའི་འགྲེལ་པ་ལས་ཀྱང་འབྱུང་སྟེ། དེ་ནས་ཡང་
བཅོམ་ལྡན་འདས་ཀྱིས་རྣལ་འབྱོར་གྱི་དབང་ཕྱུག་བྱེ་བ་ཕྲག་བརྒྱད་ཅུའི་ནང་ནས་བྱེ་བྲག་ཏུ་རྡོ་རྗེ་སྙིང་པོ་ལ་གཟིགས་
ཏེ་འཛུམ་པ་མཛད་དོ། །འཛུམ་པ་མཛད་མ་ཐག་ཏུ་དེའི་ཚེ་རྡོ་རྗེ་སྙིང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ་བཅོམ་ལྡན་འདས་ག་ལ་བ་དེར་ཐལ་མོ་སྦྱར་བ་བཏུད་ནས་བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །ཟག་མེད་ཀྱི་ཡེ་ཤེས་ཆེན་པོ་ལ་དབང་བསྒྱུར་ཐོབ་པའི་ཡེ་ཤེས་ཀྱི་དབང་པོ་ཞེས་བོས་
ནས། གསང་སྔགས་ཀྱི་འབྲས་བུ་མཐར་ཐུག་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་ཀྱི་སྙིང་པོ་རྗེ་
བཙུན་གསང་བ་ལས་ཆེས་ཤིན་ཏུ་གསང་བའང་ཉན་པར་འཚལ་ན། དེ་བཞིན་གཤེགས་པ་ཐམས་ཅད་ཀྱི་སྐུ་ནི་
གང༌། གསུང་ནི་གང་། ཐུགས་ནི་གང་། སྙིང་པོ་རྗེ་བཙུན་གསང་བ་ལས་ཆེས་ཤིན་ཏུ་གསང་བ་དེ་གང་
ལགས། བཅོམ་ལྡན་འདས་ཀྱིས་བཤད་དུ་གསོལ་ཞེས་བྱ་བ་འབྱུང་བ་ཡིན་ནོ། །དེ་དག་གི་དོན་ནི་ཕུན་སུམ་
ཚོགས་པ་ལྔ་འཛོམས་ནས་ཆོས་གསུང་བ་དེའི་ཚེ་ བཅོམ་ལྡན་འདས་ཀྱིས་རྒྱུད་གསུངས་པའི་དུས་ལ་བབ་པར་དགོངས་ཏེ་ཐོག་མར་མཐར་
ཐུག་འབྲས་བུའི་རྒྱུད་ཞུ་བ་ལ་སྤོབས་པ་བསྐྱེད་པར་བྱ་བའི་ཕྱིར་བཅོམ་ལྡན་འདས་ཀྱིས་རྡོ་རྗེ་སྙིང་པོ་ལ་སྤྱན་གྱིས་
གཟིགས། ཞལ་འཛུམ་པ་མཛད། ཐུགས་དཔལ་གྱི་བེའུ་ལས་འོད་ཟེར་ཕྱུང་ནས་རེག་པ་སོགས་ཀྱིས་བསྐུལ་
བས། རྡོ་རྗེ་སྙིང་པོས་གོ་སྟེ་ལུས་ཀྱི་སྤྱོད་ལམ་གུས་འདུད་དང་ལྡན་པའི་སྒོ་ནས་ཞུ་བའི་ཚིག་རྣམས་བརྗོད་པ་ཡིན་
ནོ། །དེའང་གླེང་གཞི་སྟོན་པའི་བཀའ་ཡིན་ན་ཡང་གླེང་གཞིར་གསུངས་པའི་སྐུ་ལ་སོགས་པའི་དོན་འདྲི་
ལ། གླེང་གཞི་སྟོན་པའི་བཀའ་མ་ཡིན་ན་ཡང་འབྲས་བུ་སྐུ་བཞི་ཇི་ལྟ་བུ་ཡིན་ཞེས་རྣམ་པར་རྟོག་པ་སྐྱེས་ནས་འདྲི་
བ་ཡིན་ནོ། །ཚིག་གི་དོན་ཅུང་ཟད་ཙམ་བརྗོད་ན། རྗེ་བཙུན་ཞེས་བྱ་བ་ནི་དད་སྒྲོལ་ཏེ། དད་པ་ཅན་འཁོར་བའི་རྒྱ་
མཚོ་ལས་སྒྲོལ་བར་བྱེད་པ་སྟེ། འཇིག་རྟེན་གྱི་ལྷ་རྣམས་ལས་ཁྱད་པར་དུ་འཕགས་སོ། །གསང་བ་ཞེས་བྱ་བ་ནི་
གསང་སྔགས་ཀྱིས་བསྒྲུབས་པའི་འབྲས་བུ་དེ་སོ་སོ་སྐྱེ་བོ་དང་ཉན་ཐོས་དང་རང་སངས་རྒྱས་རྣམས་ཀྱི་སྤྱོད་ཡུལ་མ་
ཡིན་པའི་ཕྱིར་གསང་བའོ། །བྱང་ཆུབ་སེམས་དཔའ་རྣམས་ལའང་དོན་དེ་སྦས་པས་ན་ཤིན་ཏུ་གསང་བའོ། །
སྔགས་ཀྱི་རྒྱུད་སྡེ་འོག་མ་རྣམས་ལ་ཡང་མ་གྲགས་པས་ན་ཆེས་གསང་བ་སྟེ། དམན་པ་རྣམས་ཀྱིས་དད་པ་ཙམ་
ཡང་བྱ་བར་དཀའ་བའི་ཕྱིར་རོ། །དེ་དག་ཀྱང་གང་ལགས་བཤད་དུ་གསོལ་ཞེས་པའོ། །དེའི་ལན་ནི། དེ་ལྟར་ཞུས་པའི་སྐབས་དེ་ནས་བཅོམ་
ལྡན་འདས་ཀྱིས་བཀའ་སྩལ་པ།.ཨེ་མའོ་ཞེས་བྱ་བ་ནི་དེ་ལྟ་བུའི་འབྲས་བུའི་རྒྱུད་ཞུ་བ་ལ་ངོ་མཚར་བའོ། །བྱང་ཆུབ་སེམས་
དཔའ་ཆེན་པོ་ཞེས་ཐུན་མོང་གི་མིང་། རྡོ་རྗེ་སྙིང་པོ་ཞེས་རང་གི་མིང་དང་། སྙིང་རྗེ་ཆེན་པོ་ཞེས་ཡོན་ཏན་གྱི་མིང་ནས་བོས་ཏེ་རྣལ་འབྱོར་གྱི་དབང་ཕྱུག་བྱེ་བ་
ཕྲག་བརྒྱད་ཅུ་པོ་གཞན་རྣམས་ཀྱི་སྤྱོད་ཡུལ་མ་ཡིན་པའི་དོན་འབྲས་བུའི་རྒྱུད་མཐར་ཐུག་པ་འདི་རྒྱུད་འདིས་འདུལ་བའི་སེམས་ཅན་གྱི་དོན་དུ་ཞུ་བ་ ལེགས་
སོ་ཞེས་བྱ་བ་ བཏང་རག་གནང་བ་སྟེ་ལན་གཉིས་ནི་འབྲས་བུའི་རྒྱུད་ཞུ་བ་ལ་ཤིན་ཏུ་ངོ་མཚར་ཞིང་དགྱེས་པས་ཚིག་གཅིག་
ལན་གཉིས་སུ་བསྣན་པ་སྟེ། ཇི་སྐད་དུ། ངོ་མཚར་དང་ནི་རྩོད་པ་དང་། །ཁྲོ་དང་ཞུམ་དང་ངེས་བཟུང་དང་། །
དད་དང་དགའ་བ་ཉིད་ལ་ནི། །ཚིག་གཅིག་ལན་གཉིས་འབྱུང་བ་ཡིན། །ཞེས་སོ། །དེ་ལྟར་རྡོ་རྗེ་སྙིང་པོས་ཞུས་
པ་ལས་མཚན་གྱི་རྣམ་གྲངས་ཀྱིས་དེ་རྣམས་ཀྱི་ཡོན་ཏན་གྱི་ཁྱད་པར་གཞན་ཤེས་པར་བྱ་བའི་ཕྱིར་དེ་བཞིན་གཤེགས་པ་
ཐམས་ཅད་ཀྱི་སྐུ་ནི་རྡོ་རྗེ་སེམས་དཔའ་ གསུང་ནི་སེམས་དཔའ་ཆེན་པོ་དང་། ཐུགས་ནི་དམ་ཚིག་སེམས་དཔའ་ཆེན་པོ་དང་། སྙིང་པོ་རྗེ་བཙུན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
19
གསང་བ་ལས་ཆེས་ཤིན་ཏུ་གསང་བ་ནི་ཀྱེའི་རྡོ་རྗེ་ཞེས་བྱ་བ་སྟེ་དེ་ཉིད་ཉོན་ཅིག་ཞེས་བྱ་བ་ལ་སོགས་པས་མཉན་པར་གདམས་ནས། རྡོ་
རྗེ་སྙིང་པོས་ཀྱང་ རྡོ་རྗེ་སྙིང་པོས་གསོལ་བ། རྒྱུ་མཚན་གང་གི་ཕྱིར་དེ་བཞིན་གཤེགས་པ་ཐམས་ཅད་ཀྱི་སྐུ་ལ་རྡོ་རྗེ་སེམས་དཔའ་ཞེས་བརྗོད་པ་
ལགས། ཚུལ་ཇི་ལྟར་ན་གསུང་ལ་སེམས་དཔའ་ཆེན་པོ་ཞེས་བརྗོད་པ་ལགས། རྒྱུ་མཚན་གང་གིས་ནི། ཐུགས་ལ་དམ་ཚིག་སེམས་དཔའ་ཞེས་བརྗོད་པ་
ལགས། བཅོམ་ལྡན་འདས་ཀྱིས་བདག་ལ་གསུང་དུ་གསོལ་ཞེས་ཐུན་མོང་གི་སྐུ་གསུམ་ཞུས་ཤིང་བཅོམ་ལྡན་འདས་ཀྱིས་ཀྱང་དེའི་
ལན་གསུངས་པ་ཡིན་ནོ། །དེ་ལ་ཐུན་མོང་གི་སྐུ་གསུམ་དང་ཁྱད་པར་བ་བཞི་པ་གཉིས་ལས། དང་པོ་སྐུ་གསུམ་གྱི་
ལན་འདི་ལ་འགྲེལ་པ་རྣམས་ཀྱིས་མང་དུ་བཤད་ཀྱང་རྗེ་བཙུན་ག་ཡ་དྷ་རས་སྐུ་གསུམ་དུ་གསུངས་ཏེ། དེའང་བཅོམ་ལྡན་འདས་ཀྱིས་
བཀའ་སྩལ་པ་ཞེས་པས་མཚམས་སྦྱར་ནས། དེའང་རྡོ་རྗེ་སེམས་དཔའ་ནི་ཆོས་ཀྱི་སྐུ་སྟེ། དེ་ཡང་ཆོས་ཐམས་ཅད་ཀྱི་དེ་
བཞིན་ཉིད་སྤྲོས་པའི་མཐའ་ཐམས་ཅད་དང་བྲལ་བ་ཐུགས་སུ་ཆུད་པའི་ཕྱིར་རོ། །དེ་ཉིད་ལ་ངོ་བོ་ཉིད་ཀྱི་སྐུ་ཞེས་
ཀྱང་བརྗོད་དེ། མངོན་པར་རྟོགས་པའི་རྒྱན་ལས། ཟག་མེད་ཆོས་རྣམས་རྣམ་ཀུན་ཏུ། །རྣམ་པར་དག་གྱུར་གང་
དག་ཡིན། །དེ་དག་ཆོས་ཀུན་རང་བཞིན་ཅན། །ཐུབ་པའི་ངོ་བོ་ཉིད་སྐུ་ཡིན། །ཞེས་གསུངས་སོ། །དེ་ལ་ཅིའི་
ཕྱིར་རྡོ་རྗེ་ཞེས་བྱ་ཞེ་ན། རྡོ་རྗེ་རིན་པོ་ཆེ་རྫས་གཞན་གྱིས་མི་ཕྱེད་པ་ལྟར་.ཆོས་ཐམས་ཅད་ཀྱི་རང་བཞིན་སྟོང་པ་ཉིད་དེ་རྣམ་པར་རྟོག་
པས་མི་ཕྱེད་པ་སྟེ། རྡོ་རྗེ་རྩེ་མོ་ལས། སྲ་ཞིང་སྙིང་པོ་ཁོང་སྟོང་མེད། །གཅད་དང་གཞིག་པར་བྱ་བ་མེད། །
བསྲེག་པར་བྱར་མེད་འཇིག་མེད་པས། །སྟོང་ཉིད་རྡོ་རྗེར་བརྗོད་པར་བྱ། །ཞེས་གསུངས་པ་ཡིན་ནོ། །སེམས་
དཔའ་ནི་དེ་བཞིན་ཉིད་དུ་སྲིད་པ་གསུམ་རོ་གཅིག་པ་སྟེ། ཡོད་ཅིང་འབྱུང་བའི་དོན་གྱིས་སྲིད་པ་ཡིན་ལ་གསུམ་ནི་
འདོད་པ་དང་། གཟུགས་དང་། གཟུགས་མེད་པའོ། །དེ་རྣམས་དེ་བཞིན་ཉིད་དུ་རོ་གཅིག་¸པར་རྟོགས་པའི་ཤེས་
རབ་ཀྱི་རིགས་པ་འདིས་.དེ་བཞིན་གཤེགས་པ་ཐམས་ཅད་ཀྱི་སྐུ་ལ་རྡོ་རྗེ་སེམས་དཔའ་ཞེས་ བྱ་བར་བརྗོད་དོ། །དག་པ་གཉིས་ལྡན་གྱི་
ཆོས་ཀྱི་སྐུ་དེ་སངས་རྒྱས་ཀྱི་ཡོན་ཏན་ཐམས་ཅད་ཀྱི་གཞིའམ་རྟེན་བྱེད་པས་སྐུ་དང་འདྲ་བའི་ཕྱིར་སྐུ་རྡོ་རྗེ་ཞེས་ཀྱང་
བརྗོད་དོ། །གཉིས་པ་སེམས་དཔའ་ཆེན་པོ་ནི་.ངེས་པ་ལྔ་ལྡན་གྱི་ལོངས་སྤྱོད་རྫོགས་པའི་སྐུ་སྟེ། ཡེ་ཤེས་ཀྱང་ཡིན་ཆེན་
པོའང་ཡིན་པ་ནི་ ཡེ་ཤེས་ཆེན་པོ་མེ་ལོང་ལྟ་བུ་སོགས་ལྔ་སྐུ་དང་རོ་གཅིག་ཏུ་གྱུར་པའི་ཟག་པ་མེད་པའི་བདེ་བ་ཆེན་པོའི་
རོ འམ་ཉམས་མྱོང་གིས་ཐུགས་རྒྱུད་ཡོངས་སུ་གང་བ། འོག་མིན་ལས་བསྐྱོད་པར་མི་མཛད་ཅིང་ཐེག་པ་ཆེན་པོའི་ཆོས་
ལ་ལོངས་སྤྱོད་པའི་སེམས་དཔའ་ཆེན་པོར་གྱུར་པའོ། །དེའང་མངོན་རྟོགས་རྒྱན་ལས། མཚན་ནི་སུམ་ཅུ་རྩ་
གཉིས་དང་། །དཔེ་བྱད་བཟང་པོའི་བདག་ཉིད་འདི། །ཐེག་ཆེན་ཉེ་བར་ལོངས་སྤྱོད་པས། །ཐུབ་པའི་ལོངས་སྤྱོད་
རྫོགས་སྐུར་བཞེད། །ཅེས་གསུངས་སོ། །དེ་ཉིད་གསུང་གི་སྒོ་ནས་ས་བཅུ་པའི་བྱང་ཆུབ་སེམས་དཔའ་རྣམས་ལ་
ཐེག་པ་ཆེན་པོའི་ཆོས་འབའ་ཞིག་གསུངས་པས་ན་གསུང་རྡོ་རྗེ་ཞེས་ཀྱང་བརྗོད་དོ། །གསུམ་པ་དམ་ཚིག་སེམས་
དཔའ་ནི་སྤྲུལ་པའི་སྐུ་སྟེ་ལམ་གྱི་གནས་སྐབས་སུའང་སངས་རྒྱས་སྒྲུབ་པའི་ གསང་སྔགས་ཀྱི་དམ་ཚིག་གི་གཙོ་བོ་ནི་
དོན་དམ་པ་དང་ཀུན་རྫོབ་ཀྱི་བདག་ཉིད་ཀྱི་བྱང་ཆུབ་ཀྱི་སེམས་ཡིན་ལ། དེ་རྒྱུ་ལམ་གྱི་གནས་སྐབས་སུ་རྟག་ཏུ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བསྐྱངས་པས་འབྲས་བུའི་གནས་སྐབས་སུ་ཆོས་ཀྱི་སྐུ་ལས་མ་གཡོས་བཞིན་དུ་དམིགས་པ་མེད་པའི་སྙིང་རྗེ་ཆེན་
པོས་སེམས་ཅན་གྱི་དོན་རྒྱུན་མི་འཆད་པར་མཛད་པ་ལས་མི་འདའ་བའི་སྤྲུལ་པའི་སྐུ་འབྱུང་བ་ཡིན་ཏེ། བྱམས་པས་
ཀྱང༌། གང་གིས་སྲིད་པ་ཇི་སྲིད་བར། །འགྲོ་ལ་ཕན་པ་སྣ་ཚོགས་དག །མཉམ་དུ་མཛད་པའི་སྐུ་དེ་ནི། །ཐུབ་
པའི་སྤྲུལ་སྐུ་རྒྱུན་མི་འཆད། །ཅེས་གསུངས་སོ། །དམ་ཚིག་དེ་དག་རྟག་ཏུ་སེམས་ཀྱིས་བསྐྱངས་པའི་མཐུས་
སྤྲུལ་པའི་སྐུ་འབྱུང་བས་ན་ཐུགས་རྡོ་རྗེ་ཞེས་ཀྱང་བྱ་བ་ཡིན་ནོ། །དེ་ལྟར་སྐུ་གསུམ་ནི་ཐེག་ཆེན་ཐུན་མོང་བ་ལ་གཙོ་བོར་གྲགས་པས་
ཐུན་མོང་གི་འབྲས་བུ་གསུམ་བསྟན་ཟིན་ཏོ།། ས་བཅུ་པ་མན་ཆད་ཀྱི་སྤྱོད་ཡུལ་ལས་འདས་པ་དང༌། ཐུན་མོང་བ་ལ་མ་གྲགས་པས་
།།ཐུན་མོང་མ་ཡིན་པའི་འབྲས་བུ་ནི་ངོ་བོ་ཉིད་ཀྱི་སྐའམ་ཤིན་ཏུ་རྣམ་པར་དག་པ་ངོ་བོ་ཉིད་ཀྱི་སྐུ་ཞེས་བྱ་སྟེ། སྐུ་
གསུམ་ལས་སྙིང་པོའམ་མཆོག་ཏུ་གྱུར་པ། དམིགས་པ་མེད་པའི་སྟོང་པ་དང་སྙིང་རྗེ་གཉིས་སུ་མེད་པ་ཤྲཱི་ཧེ་རུ་ཀ་
ཞེས་བྱ་བ་ཡི་གེ་བཞིའི་དོན་དང་ལྡན་པ་སྟེ། རྗེ་བཙུན་གསང་བ་ལས་ཆེས་ཤིན་ཏུ་གསང་བ་སྙིང་པོ་ཀྱེའི་རྡོ་རྗེ་ཞེས་
བྱ་བ་ཡིན་ནོ་ འདིའི་ངེས་ཚིག་ལ་ཞུས་ལན་གཉིས་ལས། ཞུས་པ་ནི། རྡོ་རྗེ་སྙིང་པོས་གསོལ་བ། ཧེ་བཛྲ་ཞེས་མིང་བསྡུས་པ་འདིས་ནི་དོན་ཇི་ལྟ་བུ་
ཞིག་སྟོན། རྒྱུ་མཚན་གང་གིས་ན་ཀྱེའི་རྡོ་རྗེ་ཞེས་བྱ་བ་ལགས། མིང་དེ་ཉིད་སོ་སོར་ཕྱེ་ན། ཧེ་ཡི་རྣམ་པས་དོན་ཅི་ཞིག་བཤད་པ་ལགས། བཛྲ་ཡིས་ཀྱང་
དེ་བཞིན་དུ་དོན་ཇིཞིག་སྟོན་ཞེས་པའོ། །དེའི་ལན་གྱི་ཚིག་གི་དོན་བརྗོད་པ། ཧེ ཞེས་པས་ནི་འབོད་ཅིང་བསྐུལ་བ་སྟེ་རང་ཉིད་སེམས་ཅན་གྱི་
དོན་ལ་བསྐུལ་བར་བྱེད་ཅིང་སེམས་ཅན་ཐམས་ཅད་ཀྱང་ལམ་ལ་བསྐུལ་བར་བྱེད་པས་དམིགས་པ་མེད་པའི་སྙིང་རྗེ་ཆེན་པོ་ཉིད། །ཅེས་བྱ་བ་
སྟེ། ཧེ་ནི་ཀྱེ་སྟེ་འཇིག་རྟེན་ན་འབོད་ཅིང་བསྐལ་བ་བཞིན་དུ་སྙིང་རྗེས་ཀྱང་སེམས་ཅན་གྱི་དོན་ལ་འབོད་པར་བྱེད་
དེ། དང་པོ་ལམ་ལ་ཞུགས་པ་ནས་བརྩམས་ཏེ། དེ་བཞིན་གཤེགས་པའི་ཆོས་ཀྱི་སྐུའི་བར་དུ་གཞན་དོན་ལ་
བསྐལ་བར་བྱེད་པའི་ཚིག་ཡིན་ནོ། །ཁ་ཅིག ཧེ་ཞེས་པ་ནི་ཀྱེ་ཞེས་འབོད་ཅིང་བསྐུལ་བ་ལའང་བསྒྱུར་དུ་རུང་མོད། འདིར་ནི་དགྱེས་པ་ཞེས་
བསྒྱུར་ན་ལེགས་ཏེ། དེ་ནི་གཙོ་བོར་དགྱེས་པའི་བཞད་སྒྲ་ཡིན་ལ། འདིར་ཡང་རང་ཉིད་མི་འགྱུར་བའི་བདེ་ཆེན་གྱིས་དགྱེས་ཤིང་གཞན་དོན་སྙིང་རྗེ་ཆེན་
པོས་ལྷུན་གྲུབ་རྒྱུན་མི་ཆད་པའི་ཕྲིན་ལས་ལ་དགྱེས་པའི་ཕྱིར། དེ་སྐད་དུའང་འབུམ་ལྔ་ལས། དགྱེས་པ་ཡི་ནི་ཐུགས་རྗེ་ཆེ། །ཞེས་དང་འདིར། ཧེ་ནི་སྙིང་
རྗེ་ཆེན་པོ་ཉིད། །ཅེས་གསུངས་པའོ་ཞེས་ལེགས་པར་བཤད་དོ་གསུངས། .ཆེན་པོ་ཞེས་བྱ་བ་ནི་སེམས་ཅན་གྱི་ཁམས་མ་ལུས་པ་ལ་བརྩེ་
བ་རྒྱ་ཆེ་བ་སྟེ། དེའང་དམིགས་པ་མེད་པའི་སྙིང་རྗེ་ཡིན་ནོ། །བཛྲ.ནི་རྡོ་རྗེ་སྟེ་དེ་འང་.རྟོག་པས་མི་ཕྱེད་པས་ཤེས་རབ་
སྟོང་པ་ཉིད་སྤྲོས་པ་དང་བྲལ་བར་བརྗོད་པར་བྱའོ། །ཞེས་བྱ་བ་ནི་ཕྱི་རོལ་གྱི་རྫས་ཀྱི་རྡོ་རྗེས་ཕར་ཐམས་ཅད་འཇོམས་ཤིང་
ཚུར་གང་གིས་ཀྱང་གཞིག་པར་མི་ནུས་ཏེ། ཇི་སྐད་དུ། གང་ཞིག་ལྕགས་ཀྱི་ཁམས་རྣམས་ནི། །ངེས་པར་ས་
སྟེང་རིན་པོ་ཆེ། །རྡོ་རྗེ་དེ་ཡིས་ངེས་པར་འཇོམས། །དེ་ནི་གཞན་གྱིས་གཞིག་མི་ནུས། །ཞེས་གསུངས་པ་ཡིན་
ནོ། །དེ་བཞིན་དུ་སྟོང་པ་ཉིད་ཀྱིས་ཀྱང་ཕར་མཚན་མ་དང་རྣམ་རྟོག་འཇོམས་ལ། ཚུར་གང་གིས་ཀྱང་མི་ཚུགས་
ཏེ། རྡོ་རྗེ་རྩེ་མོ་ལས། བདེན་པ་དེ་བཞིན་ཉིད་ཤེས་པ། །ཤེས་པས་ཤེས་རབ་ཕ་རོལ་ཕྱིན། །ཞེས་བྱ་བ་
དང༌། ཡང་། སྲ་ཞིང་སྙིང་པོ་ཁོང་སྟོང་མེད། །ཅེས་སྔར་བརྗོད་པ་དེ་དྲན་པར་བྱའོ། །དེ་ལྟར་ན་བསྒྲུབ་བྱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འབྲས་བུ་ཀྱེའི་རྡོ་རྗེ་འདི་བརྗོད་བྱའི་གཙོ་བོ་ཡིན་པའི་ཕྱིར་རྒྱ་ སྒྲུབ་པ་པོའི་ཤེས་རྒྱུད་ཆོས་ཅན་དང་ཆོས་ཉིད་ཀྱང་ཀྱེའི་རྡོ་རྗེ་
ཡིན་ཞིང་། སྒྲུབ་བྱེད་ལམ་གྱི་སྟོང་པ་དང་སྙིང་རྗེ་དང་། བསྐྱེད་པ་དང་རྫོགས་པ་དང་། ལྟ་བ་འཁོར་འདས་དབྱེར་
མེད་ཀྱང་ཀྱེའི་རྡོ་རྗེ་ཡིན་པས་ན་གླེང་གཞི་ཀྱེའི་རྡོ་རྗེ་ཡིན་པའི་ཕྱིར་གླེང་བ་ཐམས་ཅད་ཀྱང་ཀྱེའི་རྡོ་རྗེར་གླེང་ལ། དེ་
དག་སྟོན་པར་བྱེད་པའི་གཞུང་ ངག་ཚིག་ཡི་གེའི་ཚོགས་ཀྱི་ཕྲེང་བ་འདི་ལའང་ ཐབས་ཤེས་གཉིས་སུ་མེད་པ་བསྟན་པས་ཀྱེའི་རྡོ་རྗེ་ཞེས་
གདགས་སོ། །དེ་སྐད་དུ་སློབ་དཔོན་ཕྱོགས་གླང་གིས། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་
བཞིན་གཤེགས། །བསྒྲུབ་བྱ་དེ་དོན་སྦྱོར་བ་ཡི། །གཞུང་དང་ལམ་ནི་དེ་སྒྲ་ཡིན། །ཞེས་ཤེས་རབ་ཀྱི་ཕ་རོལ་ཏུ་
ཕྱིན་པ་བསྡུས་པ་ལས་གསུངས་ཏེ། འདིར་ཡང་། ཀྱེ་ཡི་རྡོ་རྗེ་དེ་གཉིས་མེད། །ཡེ་ཤེས་དེ་ནི་དེ་བཞིན་
གཤེགས། །བསྒྲུབ་བྱ་དེ་དོན་སྦྱོར་བ་ཡི། །གཞུང་དང་ལམ་ནི་དེ་སྒྲ་ཡིན། །ཞེས་སྦྱར་བར་བྱའོ། །དེ་ལྟར་ན་
སྟོང་པ་དང་སྙིང་རྗེ་གཉིས་སུ་མེད་པ་འདི་ནི་བརྗོད་བྱ་ཀྱེའི་རྡོ་རྗེ་ཡིན་ལ་ལམ་དེ་ལྟར་ཤེས་པ་ནི་དགོས་པ་ཡིན་ཞིང་དེ་
ལྟར་བསྒྲུབས་པས་འབྲས་བུ་ཀྱེའི་རྡོ་རྗེ་མངོན་དུ་གྱུར་པ་ནི་དགོས་པའི་དགོས་པ་ཡིན་ལ། དེ་དག་ཀྱང་ཕན་ཚུན་
གཅིག་ལ་གཅིག་རག་ལས་པ་ལས་ཆོས་སུ་གྱུར་པ་ནི་འབྲེལ་པ་ཡིན་ནོ། །རྗེ་བཙུན་རྣལ་འབྱོར་གྱི་དབང་ཕྱུག་གི་
གསུང་གི་འབྲས་བུ་ མན་ངག་ལུགས་བསྟན་ཟིན་ཏོ།། །།འབྲས་བུ་འདི་ལ་སློབ་དཔོན་མི་ཐུབ་ཟླ་བས་འདི་ལྟར་བཞེད་
དེ། འབྲས་བུ་སྐུ་བཞི་རེ་རེའི་སྟེང་དུ་སྤྱིའི་དོན་དང་ཡན་ལག་གི་དོན་གྱིས་རྡོ་རྗེ་སེམས་དཔའ་ལ་སོགས་པའི་མིང་
དོན་བསྟན་པའོ། །དང་པོ་ལ་ ལྔས་འཆད་པ་ལྔ་སྟེ། རྡོ་རྗེ་སེམས་དཔའ་རང་གི་ངོ་བོ་གང་ཡིན་པ་དང་། གདུལ་བྱ་
ཐུན་མོང་བ་ལ་ཇི་ལྟར་སྣང་། ཐུན་མོང་མ་ཡིན་པ་ཀྱེའི་རྡོ་རྗེས་འདུལ་བའི་གདུལ་བྱ་ལ་ཇི་ལྟར་སྣང་། དེ་ལྟར་སྣང་
བའི་རྒྱུ་མཚན། དེ་ལ་སྐུ་རྡོ་རྗེ་ལ་སོགས་པར་འཇོག་པའི་རྒྱུ་མཚན་ནོ། །དེ་ལ་རྡོ་རྗེ་སེམས་དཔའི་རང་གི་ངོ་བོ་ནི་
ཆོས་ཀྱི་དབྱིངས་དེ་བཞིན་ཉིད་ནི་སྤྲོས་པ་དང་བྲལ་བ་ཡིན་ནོ། །ཐུན་མོང་པའི་གདུལ་བྱ་ལ་མཚན་དང་དཔེ་བྱད་རབ་
ཏུ་འབར་བའི་སྐུར་སྣང་ངོ༌། །ཐུན་མོང་མ་ཡིན་པའི་གདུལ་བྱ་ལ་ཕྱག་གཉིས་པར་སྣང་ངོ༌། །དེ་ལྟར་སྣང་བའི་རྒྱུ་
མཚན་ནི། ཆོས་ཀྱི་དབྱིངས་དེ་ཆོས་ཅན་དག་པ་དང་མ་དག་པ་གཉིས་ཀ་ལ་ཡོད་པ་མཚོན་པའི་ཕྱིར་ཕྱག་གཉིས་
པར་སྣང་ངོ༌། །དེ་བཞིན་ཉིད་དེ་དཀར་པོའི་ཕྱོགས་ཀྱི་ཡོན་ཏན་ཐམས་ཅད་ཀྱི་གཞི་རྟེན་བྱེད་པས་ན་སྐུ་རྡོ་རྗེར་གཞག་
གོ །སྤྱིའི་དོན་ཏོ། །འདིའི་ཡན་ལག་གི་དོན་ནི་སྔར་བཤད་པ་དང་མཐུན་ནོ། །ཡེ་ཤེས་སེམས་དཔའ་ཆེན་པོའི་རང་
གི་ངོ་བོ་ནི་ཡེ་ཤེས་ཆེན་པོ་གཞན་ལ་སྟོན་པའི་ངག་ཡིན་ནོ། །ཐུན་མོང་གི་གདུལ་བྱ་ལ་གསུང་དབྱངས་ཡན་ལག་
དྲུག་ཅུར་སྣང་ངོ༌། །ཐུན་མོང་མ་ཡིན་པ་ཀྱེའི་རྡོ་རྗེས་འདུལ་བ་རྣམས་ལ་ཕྱག་བཞི་པར་སྣང་ངོ༌། །དེའི་རྒྱུ་མཚན་
ནི་མགྲིན་པ་ན་ཡ་ར་ལ་ཝ་བཞི་ལས་ཡེ་ཤེས་ཀྱི་རླུང་བཞིའི་འབྱུང་གནས་གསུང་དུ་མཚོན་པར་བྱེད་པའི་ཕྱིར་ཕྱག་
བཞིའོ། །ཡེ་ཤེས་དེ་གཞན་ལ་སྟོན་པའི་ངག་ཡིན་པའི་ཕྱིར་གསུང་རྡོ་རྗེར་གཞག་སྟེ་སྤྱིའི་དོན་ཏོ། །ཚིག་གི་དོན་
ནི། ཡེ་ཤེས་ཆེན་པོའི་རོས་གང་བ། །ཞེས་བྱ་བ་ལ། ཡེ་ཤེས་དང་སེམས་དཔའ་གཉིས་ཀ་ནི་ཐ་མལ་པའི་ཤེས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པ་ལ། ཆེན་པོ་ནི་སོ་སོ་སྐྱེ་བོའི་ཤེས་པ་ལས་ཁྱད་པར་དུ་གྱུར་པའི་སངས་རྒྱས་ཀྱི་ཡེ་ཤེས་སོ། །དེ་བས་ན་སེམས་
དཔའ་དང་ཡེ་ཤེས་ཀྱང་ཡིན་ལ་ཆེན་པོའང་ཡིན་པས་ན་ཡེ་ཤེས་ཆེན་པོ་སྟེ་མེ་ལོང་ལྟ་བུ་ལ་སོགས་པ་ལྔའོ། །རོས་
གང་བ་ཞེས་བྱ་བ་ནི་ཡེ་ཤེས་གཞན་ལ་སྟོན་པའང་མགྲིན་པ་ནས་སྟོན་ལ། རོ་ཉམས་སུ་མྱོང་བའང་མགྲིན་པ་ཡིན་
པའི་ཕྱིར་ཡེ་ཤེས་དང་རོ་ཐ་མི་དད་པས་གསུང་གི་གནས་ཡོངས་སུ་གང་ཞེས་བྱ་བ་ཡིན་ནོ། །དེ་ལྟ་ན་ཡེ་ཤེས་ནི་ལྔ་
ཡིན་ལ། རོ་ནི་དྲུག་ཡིན་པས་གྲངས་ཀྱང་མི་མཐུན་ལ། ཡེ་ཤེས་ནི་རིག་པ་ཡིན་ལ། རོ་ནི་བེམས་པོ་ཡིན་པས་ངོ་
བོ་ཡང་མི་མཐུན་ནོ་ཞེ་ན། མཐུན་ཏེ། རྡོ་རྗེ་གུར་ལས། ཁ་བ་ཚ་བ་རྡོ་རྗེར་དབུལ། །མངར་བ་རྡོ་རྗེ་རྟག་པ་
ལ། །སྒྱུར་བ་རྡོ་རྗེ་ཉི་མ་ལ། །དེ་བཞིན་ལན་ཚྭ་འཇིག་རྟེན་རྗེར། །རྟ་ཡི་རྒྱལ་པོ་ཐམས་ཅད་དམ། །བསྐ་བ་རབ་
ཏུ་བརྟག་པར་བྱ། །ཞེས་འབྱུང་བ་ཡིན་པས་ན། རོ་གཉིས་ཡེ་ཤེས་གཅིག་གིས་བསྡུས་པས་གྲངས་ཀྱང་མཐུན་
ལ། རོ་དང་ཡེ་ཤེས་གཉིས་ཀ་ཉམས་སུ་མྱོང་བ་ཡིན་ཞིང་དེ་བཞིན་གཤེགས་པ་ལྔའི་ངོ་བོར་གཅིག་པས་ངོ་བོ་ཡང་
མཐུན་ནོ། །དེ་ལྟ་ན་ཡེ་ཤེས་ཆེན་པོ་ལ་ཐུགས་དཔའ་བར་གྱུར་པས་ན་སེམས་དཔའ་ཆེན་པོ་ཞེས་བྱའོ། །དམ་ཚིག་
སེམས་དཔའི་རང་གི་ངོ་བོ་ནི་ཡེ་ཤེས་ལྔ་ཉིད་ཀྱི་ཐུགས་སུ་ཆུད་པ་ཡིན་ལ། ཐུན་མོང་བ་ལ་ཇི་ལྟར་བ་དང་ཇི་སྙེད་པ་
མཁྱེན་པར་སྣང་ལ། ཐུན་མོང་མ་ཡིན་པ་ལ་ཕྱག་དྲུག་པར་སྣང་ཞིང་། དེ་ལྟར་འོང་བ་ཡང་རྣམ་པར་ཤེས་པ་
ཚོགས་དྲུག་གནས་གྱུར་ནས་ཡེ་ཤེས་ལྔ་དབྱིངས་དང་དྲུག་ཏུ་མཚོན་པའི་ཕྱིར་ཕྱག་དྲུག་པའོ། །ཡེ་ཤེས་ལྔ་ཐུགས་
སུ་ཆུད་པའི་ཕྱིར་ཐུགས་རྡོ་རྗེ་ཞེས་ཀྱང་གདགས་ཏེ་སྤྱིའི་དོན་ཏོ། །ཡན་ལག་གི་དོན་ནི། རྟག་ཏུ་དམ་ཚིག་ལ་སྤྱོད་
ཕྱིར། །ཞེས་བྱ་བ་ལ། རྟག་ཏུ་ནི་རྒྱུན་དུ་སྟེ་ལམ་དང་འབྲས་བུའི་གནས་སྐབས་ཐམས་ཅད་དུའོ། །དམ་ཚིག་ནི་
འདའ་བར་བྱ་བ་མ་ཡིན་པ་སྟེ་བསྐྱང་བར་བྱ་བའོ། །དེ་བས་ན་རྒྱུ་དུས་ཀྱི་དམ་ཚིག་བསྟེན་པས་འབྲས་བུའི་དུས་སུ་
ཡེ་ཤེས་ལྔ་ཉིད་ཀྱི་ཐུགས་སུ་ཆུད་པ་འདི་ནི་དམ་ཚིག་སེམས་དཔའ་འོ། །དེ་ལ་རྒྱུ་དུས་ཀྱི་དམ་ཚིག་ནི་བསྲུང་བའི་
དམ་ཚིག་དང་། བཟའ་བའི་དམ་ཚིག་གོ །བསྲུང་བ་ནི་བཞི་སྟེ། རང་རང་གི་ཡུལ་_གཟུགས་སོགས་ལ་རྣམ་པར་
ཤེས་པ་ལྔའི་ལུས་བསྲུང་བའི་དམ་ཚིག་དང་། རིགས་ལྔར་བསྒོམ་པ་ཕུང་པོ་ལྔ་འདུལ་བའི་དམ་ཚིག་དང་། ཡུམ་བཞིར་
བསྒོམ་པ་ ཁམས་བཞི་འདུས་པའི་དམ་ཚིག་དང་། རང་དང་གཞན་གྱི་དོན་གྱི་རྒྱུར་གྱུར་པ་ ཀུན་རྫོབ་དང་དོན་དམ་པའི་བྱང་
ཆུབ་ཀྱི་སེམས་_གཉིས་འདྲིས་པར་བྱེད་པ་དང་གོམས་པར་བྱེད་པའི་དམ་ཚིག་ཅེས་བྱ་བ་རྣམས་སོ། །དེ་ལ་དང་པོ་
གསུམ་ནི་བསྐྱེད་རིམ་གྱིས་ཐ་མལ་གྱི་རྣམ་པར་རྟོག་པ་ལས་བློ་ལྡོག་པར་བྱེད་པ་སྟེ། དེའང་དང་པོས་ནི་དབང་པོའི་
སྒོ་བསྡམས་པས་རྣམ་པར་ཤེས་པ་ཡུལ་ལ་རྣམ་པར་མི་གཡེང་བར་བྱེད་པ་སྟེ། འདིས་ནི་སྡོམ་པའི་ཚུལ་ཁྲིམས་
ཐམས་ཅད་ཀྱི་རྩ་བ་ལྟ་བུར་གྲུབ་བོ། །བར་མ་གཉིས་པོས་ནི་ཐ་མལ་གྱི་རྣམ་པར་རྟོག་པ་རྩ་བ་ནས་འབྱིན་པར་བྱེད་པ་
ཡིན་ཏེ། འདིས་དགེ་བའི་ཕྱོགས་ཐམས་ཅད་སྡུད་པར་བྱེད་དོ། །བཞི་པ་བྱང་ཆུབ་ཀྱི་སེམས་ནི་གཉིས་ཏེ། ཀུན་
རྫོབ་དང་། དོན་དམ་པའོ། །ཀུན་རྫོབ་ནི་སྙིང་རྗེ་ཆེན་པོས་ཀུན་ནས་བསླངས་ནས་སེམས་ཅན་གྱི་དོན་བྱེད་པའི་



23
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྒྱུར་གྱུར་པས་མྱ་ངན་ལས་འདས་པའི་མཐའ་མནན་པའོ། །དོན་དམ་པས་ནི་རྣམ་པར་རྟོག་པ་ཐམས་ཅད་བཤིགས་
པས་འཁོར་བའི་མཐའ་མནན་པའོ། །བཟའ་བའི་དམ་ཚིག་ནི་ཤ་ལྔ་བདུད་རྩི་ལྔ་བསྟེན་པའོ། །དེ་ལ་ཅིའི་ཕྱིར་
ཐུགས་ཀྱི་རྡོ་རྗེ་ཞེས་བྱ་སྙམ་ན། རྒྱུ་དུས་ཀྱི་དམ་ཚིག་དེའང་རང་གི་ཐུགས་ཀྱིས་བསྟེན་པར་བྱ་བ་ཡིན་གྱི། ལུས་
ངག་གིས་བསྟེན་པར་མི་ནུས་ལ། བཟའ་བའི་དམ་ཚིག་ཉིད་ཀྱང་ལུས་འབའ་ཞིག་གིས་བསྟེན་པར་བྱ་བ་མ་ཡིན་
ནོ། །དེ་ལྟར་ན་ཡན་ལག་གི་དོན་དེ་དག་གིས་རྡོ་རྗེ་སེམས་དཔའ་ལ་སོགས་པར་འཇོག་པའི་རྒྱུ་མཚན་ཡང་བསྟན་པ་
ཡིན་ནོ། །དེ་ལྟར་དགེ་སློང་དཔའ་བོ་རྡོ་རྗེའི་གསུང་གིས་རེ་རེ་ལ་ཡང་སྐུ་གསུམ་དུ་སྣང་སྟེ། རང་གི་ངོ་བོ་རྣམས་
ནི་ཆོས་ཀྱི་སྐུ། གདུལ་བྱ་ཐུན་མོང་བ་ལ་སྣང་བ་རྣམས་ནི་སྤྲུལ་པའི་སྐུ། ཐུན་མོང་མ་ཡིན་པ་ལ་སྣང་བ་རྣམས་ནི་
ལོངས་སྐ་ཡིན་ནོ་ཞེས་གསུང་ངོ༌། །སྐུ་གསུམ་པོ་འདི་ལ་རྡོ་རྗེ་སྙིང་པོའི་འགྲེལ་པ་ལས། རྒྱུ་དང་། ལམ་བསྐྱེད་
རྫོགས་མཐའ་དག་དང་། འབྲས་བུ་སྐུ་གསུམ་ལའང་སྦྱར་ཏེ་བཤད་པ་ཡང་སྣང་མོད་འདིར་སྤྲོ་བར་ག་ལ་
ནུས། བཞི་པ་ཐུན་མོང་མ་ཡིན་པའི་འབྲས་བུ་སྐུ་བཞི་པའི་རང་གི་ངོ་བོ་ནི་སྟོང་པ་དང་སྙིང་རྗེ་གཉིས་སུ་མེད་པ་ཡིན་
ལ། གདུལ་བྱ་ཐུན་མོང་བ་ལ་སྐུ་གསུམ་དབྱེར་མེད་དུ་སྣང་ཞིང་། ཐུན་མོང་མ་ཡིན་པ་ལ་སྟོང་པ་དང་སྙིང་རྗེའི་
དོན་སྟོན་པའི་ཁྲོ་ཆགས་ཀྱི་རྣམ་པའི་ཞལ་བརྒྱད་པ། ཞབས་བཞི་པ། ཕྱག་བཅུ་དྲུག་པར་སྣང་སྟེ། འདི་ལ་ཉན་
ཐོས་ལ་སོགས་པས་དད་པ་ཙམ་ཡང་བྱ་བར་ཤིན་ཏུ་དཀའ་འོ། །དེ་ལྟར་སྣང་བའི་རྒྱུ་མཚན་ནི། ཆོས་ཀྱི་སྐུ་སྟོང་
པ་དང་སྙིང་རྗེ་གཉིས་སུ་མེད་པའི་མཚོན་བྱེད་ཁྱད་པར་ཅན་འདི་ལ་ཡོད་པ་ཡིན་ཏེ། སྟོང་པ་ཉིད་ལ་སོགས་པ་རྣམ་
པར་ཐར་པའི་སྒོ་གསུམ་མཚོན་པ་ནི་སྤྱན་གསུམ། དེ་ཉིད་ནང་ཚན་གྱིས་དབྱེ་ན་སྟོང་ཉིད་བཅུ་དྲུག་ནི་ཕྱག་བཅུ་དྲུག་
གོ །ཐབས་སྙིང་རྗེ་བསྡུ་བའི་དངོས་པོ་བཞི་ནི་ཞབས་བཞི་ལ། དེ་རྟོགས་པས་ཕྱེ་ན་རྣམ་པར་ཐར་པ་བརྒྱད་ནི་ཞལ་
བརྒྱད་དོ། །དེ་ལྟར་ན་མཚོན་བྱེད་ཁྱད་པར་ཅན་འདི་ལ་ཡོད་དོ། །དེ་ལ་སྙིང་པོ་རྡོ་རྗེའམ། རྗེ་བཙུན་ཆེས་གསང་
བར་འཇོག་པའི་རྒྱ་མཚན་ནི། གོང་དུ་བསྟན་པའི་སྐུ་གསུམ་དབྱེར་མི་ཕྱེད་པར་སྣང་བའི་ཕྱིར་རོ། །དེ་ལ་ཁ་ཅིག་
འདི་སྐད་དུ་ཅི་གལ་ཏེ་སྟོང་པ་དང་སྙིང་རྗེ་ནི་ལམ་ཡིན་པས་འབྲས་བུར་མི་རིགས་སོ་ཞེས་བྱ་བ་ནི་རྒོལ་བ་དང་
པོའོ། །གལ་ཏེ་འབྲས་བུ་ཡིན་དུ་ཆུག་ཀྱང་སྐུ་གསུམ་ལས་ལྷག་པ་ཡོད་པར་མི་རིགས་ཏེ། མདོ་རྒྱུད་རྣམས་སུ་སྐུ་
གསུམ་ལས་ལྷག་པ་མ་གསུངས་པའི་ཕྱིར་རོ་ཞེས་བྱ་བ་ནི་རྒོལ་བ་གཉིས་པའོ། །དེའི་ལན་ནི་སྐུ་གསུམ་འགྲུབ་པའི་
རྒྱུ་ཡིན་པའི་ཕྱིར་སྙིང་རྗེ་དང་ཤེས་རབ་འབྲས་བུ་མ་ཡིན་ནོ་ཞེས་བྱ་བ་ནི་རིགས་པ་མ་ཡིན་ཏེ། རྒྱུ་དང་ལམ་ལས་
འབྲས་བུ་ལོགས་ན་ཡོད་པ་མ་ཡིན་ཏེ་ལམ་ཉིད་འབྲས་བུར་འགྱུར་རོ། །དེ་བས་ན་འདུས་པའི་རྒྱུད་ཕྱི་མ་ལས། རྒྱུ་
ལ་འབྲས་བུའི་རྒྱས་གདབ་ཅིང་། །འབྲས་བུར་རྒྱུ་ཡི་རྒྱས་གདབ་བྱ། །གཞན་དུ་བསྐལ་པ་བྱེ་བ་ནི། །བརྒྱས་ཀྱང་
དངོས་གྲུབ་རྙེད་མི་འགྱུར། །ཞེས་གསུངས་སོ། །འོ་ན་འབྲས་བུ་དང་ལམ་གྱི་ཁྱད་པར་ཅི་ཡིན་སྙམ་ན། ལམ་དུ་
ནི་འབྲས་བུ་དང་ཆ་འདྲ་བ་ཙམ་དུ་བསྒོམས་པས་མཐུན་པའི་དོན་དམ་པ་ཞེས་བྱ་ལ། འབྲས་བུ་ནི་དངོས་སུ་མངོན་དུ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གྱུར་པའོ། །དེ་བས་ན་ལམ་གྱི་དམིགས་པ་མེད་པའི་སྙིང་རྗེ་དང་ཤེས་རབ་གཉིས་ཀའང་དམིགས་པ་མེད་པར་མོས་
པ་ཙམ་ཡིན་གྱི། དམིགས་པ་མེད་པར་མངོན་དུ་གྱུར་པ་ནི་མ་ཡིན་ནོ། །འབྲས་བུ་ནི་མངོན་དུ་གྱུར་པ་སྟེ། དཔལ་
ཡང་དག་པར་སྦྱོར་བ་ལས། སྤྲོས་པ་མེད་པའི་རང་བཞིན་ཉིད། །ཤེས་རབ་ཅེས་ནི་ཡོངས་སུ་གྲགས། །ཡིད་
བཞིན་ནོར་ལྟར་མ་ལུས་པའི། །སེམས་ཅན་དོན་མཛད་སྙིང་རྗེ་ཉིད། །དམིགས་མེད་གནས་སུ་ཤེས་རབ་དང་། །
དམིགས་མེད་སྙིང་རྗེ་ཆེན་པོ་ཉིད། །བློ་དང་ལྷན་ཅིག་གཅིག་གྱུར་པས། །ནམ་མཁར་ནམ་མཁའ་ཇི་ལྟ་བའོ། །
ཞེས་གསུངས་སོ། །ཡང་མདོ་རྒྱུད་གཞན་དུ་མ་གྲགས་པས་འབྲས་བུ་དེ་མི་རིགས་སོ་ཞེས་རྒོལ་བ་དེ་ཡང་ཡང་
དག་པ་མ་ཡིན་ཏེ། གང་དང་གང་དུ་འབྲས་བུ་འདི་མ་གྲགས་པ་དེ་ན་ལམ་མེད་པ་ཉིད་ཡིན་ཏེ། དཔེར་ན་ཉན་ཐོས་
ཀྱི་སྡེ་སྣོད་དུ་སྐུ་གསུམ་དང་ཡེ་ཤེས་བཞི་ལ་སོགས་པའི་སངས་རྒྱས་ཀྱི་ཆོས་མ་གྲགས་པ་དེར་ཡང་དེ་ཐོབ་པར་བྱེད་
པའི་ལམ་མ་བསྟན་པར་རིག་པར་བྱའོ། །ཡང་ཕ་རོལ་ཏུ་ཕྱིན་པའི་ཐེག་པར་ཡེ་ཤེས་ལྔ་རིགས་ལྔར་བསྟན་པ་ལ་
སོགས་པ་མ་གྲགས་པ་དེར་ཡང་དེ་ལྟ་བུའི་ལམ་མེད་པར་ཤེས་པར་བྱའོ། །དེ་བཞིན་དུ་ཀྱེའི་རྡོ་རྗེའི་མ་བསྟན་པ་དེར་
ཡང་ཀྱེའི་རྡོ་རྗེའི་ལམ་མེད་པར་ཤེས་པར་བྱའོ། །གང་དང་གང་དུ་སྟོང་ཉིད་སྙིང་རྗེ་མེད་པ་དེ་ནི་རྒྱུད་སྡེ་དམན་པ་
ཡིན་ལ། རྒྱུད་སྡེ་གང་དུ་འབྲས་བུ་ཀྱེའི་རྡོ་རྗེ་དང་། དེ་ཐོབ་པར་བྱེད་པའི་ལམ་དེ་དང་མཐུན་པར་སྟོན་པ་བསྐྱེད་
པའི་རིམ་པ་ཁྲོ་ཆགས་ཀྱི་རྣམ་པ་ཅན་དང་། རྫོགས་པའི་རིམ་པ་ལུས་ལ་གནད་དུ་བསྣུན་པའི་རྟེན་འབྲེལ་ཟབ་མོ་ལ་
སོགས་པ་སྟོན་པའི་རྒྱུད་དེ་ནི་གསང་བ་ལས་ཀྱང་ཆེས་གསང་བ་ཡིན་པས་ན་དེའི་ཕྱིར་རྒྱུད་འདིར་ཡང་། ཐབས་
དང་ཤེས་རབ་བདག་ཉིད་རྒྱུད། །དེ་ནི་ང་ཡིས་བཤད་ཀྱིས་ཉོན། །ཞེས་བྱ་བར་སྦྱར་རོ། །ཀྱེའི་རྡོ་རྗེའི་ཚིག་གི་དོན་
ནི་སྔར་བཤད་པ་དང་འདྲ་བ་ཉིད་ཡིན་ཏེ། སྦྱང་དཀའ་ཟླ་བའི་བཞེད་པ་བསྟན་ཟིན་ཏོ།། །།དེ་ལྟར་ན་འབྲས་བུའི་
རྒྱུད་ཐོག་མར་བསྟན་པས་འབྲས་བུ་ལ་བྲོད་པ་སྐྱེས་ནས་ལམ་ལ་འཇུག་པའི་ཕྱིར་བསྟན་པ་ཡིན་ཏེ། འབྲས་བུའི་
རྒྱུད་ཐམས་ཅད་ཀྱང་བསྟན་ཟིན་ཏོ། །ད་ནི་ཐབས་ཀྱི་རྒྱུད་སྟོན་པ་ལས་ཐོག་མར་བཤད་པར་དམ་བཅའ་བ་ཚིག་
རྐང་གཉིས་སྟོན་ཏེ། དེ་ལྟར་འབྲས་བུ་ཐབས་དང་ཤེས་རབ་གཉིས་སུ་མེད་པ་ཡིན་པ་བཞིན་དུ་རྒྱུད་ནས་བྱུང་བའི་
ཆོས་ཐམས་ཅད་ཀྱང་ཐབས་དང་ཤེས་རབ་གཉིས་སུ་མེད་པར་བསྟན་པར་བྱ་བའི་ཕྱིར། རྒྱུ་ལམ་འབྲས་བུ་ཐམས་ཅད་
ཐབས་དང་ཤེས་རབ་ གཉིས་སུ་མེད་པའི་བདག་ཉིད་.དང་དེ་དག་ཀྱང་འབྲེལ་ཞིང་རྒྱུན་ཆགས་པས་རྒྱུད། །ཅེས་བྱ་བ་གསུངས་
ཏེ། དེ་ལ་རྒྱུའི་རྒྱུད་ཀྱི་དབང་དུ་བྱས་ན་ཐབས་ནི་དངོས་པོ་སྣ་ཚོགས་སུ་སྣང་བའི་སེམས་ཉིད་ཐ་སྙད་དུ་མ་འགགས་པའི་
གསལ་ཆའི་བདག་ཉིད་དེ་ཧེའི་དོན་ཏོ། །ཤེས་རབ་ནི་དེ་ཉིད་ ཀྱི་རང་བཞིན་མེད་པ་སྟོང་པ་ཉིད་སྟེ་བཛྲའི་དོན་ཏོ། །
བདག་ཉིད་རྒྱུད་ནི་སེམས་ཅན་གཅིག་གི་རྒྱུད་ལ་དབྱེར་མི་ཕྱེད་པས་གཉིས་སུ་མེད་པའི་དོན་ཏོ སྣོད་བཅུད། ལུས་
སེམས། རྩ་ཐིག ཉིན་མཚན། གཡས་གཡོན། ཕ་མ། སྐྱེ་འཆི་སོགས་རྒྱུ་རྒྱུད་མཐའ་དག་ལ་སྦྱར་བའི་ཚུལ་རྒྱས་པར་ཤེས་པར་བྱའོ། །ལམ་གྱི་
དབང་དུ་བྱས་ན། བསྐྱེད་པ་ཐབས། རྫོགས་པ་ཤེས་རབ། བསྐྱེད་པའིའང་ལྷ་ཡབ་ཀྱི་རྣམ་པ་ཐབས། ཡུམ་གྱི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྣམ་པ་ཤེས་རབ། རྫོགས་རིམ་གྱིའང་། རང་བྱིན་བརླབ་ཐབས། དཀྱིལ་འཁོར་འཁོར་ལོ་ཤེས་རབ། རང་
བྱིན་བརླབ་ཀྱིའང་དམིགས་བཅས་ཐབས། དམིགས་མེད་ཤེས་རབ། དམིགས་བཅས་ཀྱིའང་འཁོར་ལོ་གོང་མ་
ཐབས། འོག་མ་ཤེས་རབ་_གཡས་རོ་མ་དང་གཡོན་རྐྱང་མ། བརྟེན་པ་ཞུ་བ་ལ། ཞུ་བ་ལས་ཁུ་བ་དང་ཁྲག བདེ་བ་ལ་གསལ་བ་དང་མི་
རྟོག་པ་སོགས་དང་། དཀྱིལ་འཁོར་འཁོར་ལོའིའང་སྒྲུབ་པ་པོ་ཐབས། ཕྱག་རྒྱ་ཤེས་རབ་ ཕྲུ་བ་རྡོ་རྗེ་པདྨ་སོགས་དང་། སྤྱོད་པ་
ལ་སྦྱར་ན། ཀུན་འདར་དང་ཀུན་བཟང་། སྤྲོས་བཅས་དང་སྤྲོས་མེད་སོགས་དང་། ཉེ་རྒྱུ་ལ་སྦྱར་ན། སྒྲུབ་པ་པོས་རིག་མ་བསྐུལ་བ་ཐབས། རིག་མས་
བདེ་སྟོང་གི་ཡེ་ཤེས་བསྐྱེད་པ་ཤེས་རབ་བོ། ལྟ་བའིའང་སྣང་བ་ཐབས། སྟོང་པ་ཤེས་རབ་བོ། །དེ་རྣམས་ཐམས་ཅད་ཀྱང་
སྒྲུབ་པ་པོ་གཅིག་གི་རྒྱུད་ལ་དབྱེར་མི་ཕྱེད་པར་ཉམས་སུ་ལེན་པར་བྱེད་པས་བདག་ཉིད་རྒྱུད་ཅེས་བྱ་བ་ཡིན་ནོ། །
འབྲས་བུའི་རྒྱུད་ཀྱི་ཐབས་དང་ཤེས་རབ་གཉིས་སུ་མེད་པ་ནི་གོང་དུ་བསྟན་ཟིན་ཏོ།.དེ་ལྟར་ན། རྒྱུ་ལམ་འབྲས་བུ་ཐམས་ཅད་
ཐབས་དང་ཤེས་རབ་གཉིས་ཟུང་འཇུག་གི་ངོ་བོར་གྲུབ་པའི་ཕྱིར་དཔལ་ཀྱེའི་རྡོ་རྗེ་ཞེས་བྱ་སྟེ། །དེ་ལྟར་ཡང་གསང་བ་འདུས་པ་
ལས། ཤེས་རབ་ཐབས་ནི་སྙོམས་འཇུག་པ། །རྣལ་འབྱོར་ཞེས་ནི་བཤད་པ་ཡིན། །གང་ཞིག་དངོས་མེད་ཤེས་
རབ་སྟེ། །ཐབས་ནི་དངོས་པོའི་མཚན་ཉིད་དོ། །ཞེས་གསུངས་སོ། །རྒྱུད་ཅེས་བྱ་བ་ནི་རྒྱུན་ཆགས་པ་སྟེ་རང་གི་
སེམས་ཀྱི་མཚན་ཉིད་དོ། །དེ་ནི་རྣམ་པ་གསུམ་སྟེ། རྒྱུ་དང་། ཐབས་དང་། འབྲས་བུའོ། །དེའང་གསང་བ་
འདུས་པ་ལས། རྒྱུད་ནི་རྒྱུན་ཆགས་ཞེས་བྱ་སྟེ། །རྒྱུན་དེ་རྣམ་པ་གསུམ་དུ་འགྱུར། །གཞི་དང་དེ་ཡི་རང་བཞིན་
དང༌། །མི་འཕྲོགས་པ་ཡིས་རབ་ཕྱེ་བའོ། །རང་བཞིན་རྣམ་པ་རྒྱུ་ཡིན་ཏེ། །གཞི་ནི་ཐབས་ཞེས་བྱ་བར་
བརྗོད། །དེ་བཞིན་མི་འཕྲོགས་འབྲས་བུ་སྟེ། །གསུམ་གྱིས་རྒྱུད་ཀྱི་དོན་བསྡུས་པའོ། །ཞེས་གསུངས་སོ། །དེ་
ལྟ་བུའི་གཉིས་སུ་མེད་པའི་རྒྱུད་དེ་ནི་རྡོ་རྗེ་འཆང་ང་ཡིས་བཤད་ཀྱིས་ རྡོ་རྗེ་སྙིང་པོ་ལ་སོགས་པའི་སྐལ་བ་དང་ལྡན་པའི་འཁོར་ཁྱོད་རྣམས་ཀྱིས་
ལེགས་པར་ཉོན་ལ་ཡིད་ལ་ཟུངས་ཤིག་ཅེས་རྗེས་སུ་གདམས་པའོ། །ཞེས་བྱ་བ་ནི་ཉན་པ་པོ་གུས་པ་བསྐྱེད་པའི་ཕྱིར་ཡིན་ནོ། །
ཡང་ཐབས་དང་ཤེས་རབ་ཟུང་དུ་འཇུག་པ་འདི་འདུས་པ་དང་བདེ་མཆོག་ལ་སོགས་པ་ལའང་སྣང་ན་ཅིའི་ཕྱིར་ཧེ་
བཛྲ་ཁོ་ན་ལ་སྦྱོར་སྙམ་ན། ཐམས་ཅད་ཀྱང་གཉིས་སུ་མེད་པའི་རྒྱུད་ཡིན་མོད། གཙོ་ཆེ་ཆུང་གི་དབང་དུ་མཛད་
ནས་གསུངས་པ་ཡིན་ཏེ། ཀྱེའི་རྡོ་རྗེ་འབུམ་ཕྲག་ལྔ་པའི་ལུང་རྡོ་རྗེ་སྙིང་པོའི་འགྲེལ་པ་ལས་འབྱུང་བ། རྣལ་འབྱོར་
མ་ནི་ཀུན་སྤྱོད་ཅིང་། །གང་དུ་ཐབས་ནི་ངེས་གནས་པ། ཀུན་རྫོབ་རྣལ་འབྱོར་མ་རྒྱུད་དུ། །བྱིས་པ་རྣམས་ལ་ང་
ཡིས་བསྟན། །གང་དུ་ཐབས་ནི་ཀུན་སྤྱོད་ཅིང་། །ཤེས་རབ་གནས་པར་གྱུར་པ་ནི། །ཀུན་རྫོབ་ཐབས་ཀྱི་རྒྱུད་
ཅེས་པར། །གང་ཡིན་དེ་ནི་ང་ཡིས་བསྟན། ཤེས་རབ་ཐབས་ནི་སྙོམས་འཇུག་པས། །ཀྱེ་རྡོར་འདི་ནི་ཕྱོགས་
གཅིག་མིན། །དོན་གྱིས་འདུས་པ་ལ་སོགས་ཀུན། །ཤེས་རབ་ཐབས་ཀྱི་བདག་ཉིད་དོ། །ཞེས་གསུངས་སོ། །
བཤད་པར་དམ་བཅའ་བ་བསྟན་ཟིན་ཏོ། །ད་ནི་རྒྱུད་ཀྱི་དོན་རྒྱས་པར་བསྟན་པ་ལས། ཐོག་མར་ལུས་རྣམ་
པར་གཞག་པ་བསྟན་པ་ནི། ཡེ་ཤེས་ཞེས་བྱ་བས་ལེའུ་དང་པོ་དང་། ལྔ་པ་དང་། བརྒྱད་པའི་སྨད་དང་དགུ་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྣམས་ཀྱིས་ལུས་རྣམ་པར་གཞག་པ་ཡིན་ནོ། །དགུག་པ་དང་། དོན་བྱེད་རྣམ་མང་དང༌། རེངས་པ་
དང་། སྐྱོད་པ་དང་། སྡེ་རེངས་བྱེད་པ་དང་། མངོན་སྤྱོད་དང་། དོན་བྱེད་དང་། རྣམ་ཤེས་ཏེ་ཚིག་དུམ་བུ་
བརྒྱད་ཀྱིས་ལེའུ་གཉིས་པའི་ལུས་རྣམ་པར་གཞག་པའོ། །ལྷ་རྣམས་ཇི་ལྟར་འབྱུང་བའོ། །ཞེས་བྱ་བས་ལེའུ་
གསུམ་པ་དང་། བཞི་པའི་ལུས་རྣམ་གཞག་གོ །ཡང་ན་.དོན་བྱེད་རྣམ་མང་གིས་ནི་ལེའུ་དྲུག་པའི་ཡིན་ལ། བརྡ་
ཆེན་གྱིས་ནི་ལེའུ་དྲུག་པ་དང་བདུན་པ་གཉིས་ཀའི་ཡིན་ནོ། །ཇི་ལྟར་རིགས་པ་དང་། རྣལ་འབྱོར་མའི་བསྐྱེད་པ་
དང༌། གནས་དང་། བྱེད་རྒྱུ་སྟེ་ཚིག་དུམ་བུ་བཞིས་ནི་ལེའུ་བརྒྱད་པའི་སྟོད་ཀྱི་ཡིན་ནོ། །དོན་བྱེད་ཅེས་བྱ་བ་ནི་
སློབ་མའི་དོན་བྱེད་པས་ལེའུ་བཅུ་པའི་ལུས་རྣམ་གཞག་གོ །ལྟ་སྟངས་ནི་ལེའུ་བཅུ་གཅིག་པའིའོ། །ཚིག་གི་དོན་
ཅུང་ཟད་བརྗོད་ན། ལྟ་ལྟངས་ནི་དེས་ལས་སྒྲུབ་པ་ལྟུང་བ་ལ་སོགས་པ་རྣམ་པ་བཞིའོ། །གྲོགས་རྣལ་འབྱོར་མ་_ལ་
སོགས་པ་བསྒྲུབ་བྱ་དགུག་པ་དང་། དེ་.དམ་ཚིག་དང་ལྡན་པར་ངོ་ཤེས་པར་བྱ་བའི་ཕྱིར་ལུས་ངག་གི་བརྡ་ཆེན་དང་། ཆར་
དབབ་པ་ལ་སོགས་པའི་ལས་ཀྱི་ཚོགས་དུ་མ་དང་། སྤྱོད་པའི་རྣམ་པར་འཕྲུལ་པ་དུ་མ་ནི་དོན་བྱེད་པ་རྣམ་པ་མང་
པོ་བརྗོད་པ་¸ལས་ཚོགས་དང༌། གདུག་པ་ཅན་གྱི་ལུས་རེངས་པར་བྱེད་པ་དང༌། གནས་ནས་.གཞན་དུ་བསྐྲད་པ་
དང༌། རྡོ་རྗེ་གྲི་གུག་གི_ཆོགས་ དམག་གི་སྡེ་རེངས་པར་བྱ་བ་དང་། རིམས་ཀྱིས་གདབ་པ་སོགས་ཀྱིས་ གསད་པ་ནི་མངོན་
སྤྱོད་དོ། །དམན་པ་དང་མཆོག་གི་བྱེ་བྲག་ནི་ཇི་ལྟར་རིགས་པ། རྣལ་འབྱོར་མ་བསྐྱེད་པ་ནི་སྐུ་བསྐྱེད་པ། གནས་
ནི་གཞལ་ཡས་ཁང་། བྱེད་རྒྱུ་ནི་མངོན་བྱང་ལྔའོ། །དོན་བྱེད་ནི་སློབ་མ་ཡོངས་སུ་སྨིན་པར་བྱེད་པ། ཡེ་ཤེས་ནི་
ཡང་དག་པའི་དོན་སྟོན་པ་སྟེ། ལྟ་བ་དང་། རྫོགས་རིམ་དང་། ཇི་ལྟར་རིགས་པ་འབྱུང་བ་རིམ་བརྩེགས་བསྐྱེད་པ་དང་ཉེ་རྒྱུའི་རྟེན་
རྣལ་འབྱོར་མའི་སྐུ་བསྐྱེད་ཅེས་ཀྱང་གསུངས། དག་པ་གསུམ་མོ། །རྣམ་ཤེས་ནི་གསལ་བས་ན་རྟོག་བཅས་ཀྱི་ཏིང་ངེ་འཛིན་ནམ་རྐུན་
པོ་ངོས་བཟུང་བའོ། །ལྷ་རྣམས་ཇི་ལྟར་འབྱུང་བའོ་ནི། བསྐྱེད་པའི་ལྷ་དགྱེས་པའི་རྡོ་རྗེ་སོགས་སྐྱེད་པའི་ཆོ་ག_འི་བསྐྱེད་
རིམ་རྣམས་སོ་ཞེས་བྱ་བ་ནི་རྗེ་བཙུན་གྱི་གསུང་ངོ་། །སློབ་དཔོན་སྤྱོད་པ་བས་ནི་ཚིགས་བཅད་གོང་མས་ནི་གཞུང་
གང་ན་འདུག་ནའང་འདུག ལམ་གྱི་ཡན་ལག་ལུས་ངག་གི་བྱ་བ་གཙོར་ཐུན་མོང་གི་དངོས་གྲུབ་བསྒྲུབ་པའི་ལུས་
རྣམ་གཞག་ཡིན་ལ། ཚིགས་བཅད་འོག་མས་ནི་གཞུང་གང་ན་སྣང་ཡང་ལམ་གྱི་གཙོ་བོ་སེམས་ཀྱི་བྱ་བ་གཙོར་
མཆོག་གི་དངོས་གྲུབ་སྒྲུབ་པར་བྱེད་པ་རྣམས་ཀྱི་མདོར་བསྟན་དུ་བཞེད་དོ། །ལུས་རྣམ་པར་གཞག་པ་བསྟན་ཟིན་
ཏོ།། །།ད་ནི་ཐོག་མར་ཐབས་ཀྱི་རྒྱུད་བསྟན་པའི་རྒྱུ་མཚན་ནི། དེ་ལྟར་བསྟན་པའི་གོ་རིམ་ཐོག་མར་འབྲས་བུའི་
རྒྱུད་བསྟན་པ་ལྟར་སྐྱེ་བའི་གོ་རིམ་ཀྱང་འབྲས་བུ་ནས་སྐྱེའམ་སྙམ་ན་མ་ཡིན་ཏེ། མངོན་པར་རྟོགས་པ་སྐྱེ་བའི་རིམ་པ་འབྲས་
བུའི་ཧེ་རུ་ཀ་ནི་བསྐྱེད་པའི་རྒྱུ་ཡིན་པའི་ཕྱིར། །ཞེས་བྱ་བ་འབྲས་བུའི་ཧེ་རུ་ཀ དེ་བསྐྱེད་པའི་རྒྱུ་ལམ་ཡིན་པས་
ན། འབྲས་བུའི་¸དང་པོར་ འབྲས་བུ་ལས་གཅིག་ཤོས་ཐབས་ཀྱི་རྒྱུད་ནི་བསྒོམ་པར་བྱ། །ཞེས་བྱ་བ་ལམ་ཡིན་ནོ། །འདིའི་
ཤུགས་ཀྱིས་ན་_ལམ་གྱིའང་ཐོག་མར་བསྐྱེད་རིམ་ཡིན་ལ། དེ་ལ་རྫོགས་རིམ་བསྒོམ་པ་ཡིན་ནོ། །རྫོགས་རིམ་གྱིའང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཐོག་མར་དམིགས་བཅས་ཡིན་ལ། དེ་ནས་དམིགས་མེད་ཡིན་ནོ། །དེའང་ཅིག་ཤོས་ཞེས་བྱ་བ་ཐོག་མར་རགས་
པ་ནས་བསྒོམ་པའི་དོན་ཡིན་ནོ། །ལུས་རྣམ་པར་གཞག་པ་བཅུ་དྲུག་ལས་ཀྱང་ཐོག་མར་ལྷ་རྣམས་ཇི་ལྟར་འབྱུང་
བའི་དོན་བསྒོམ་པར་བྱ་སྟེ། དངོས་པོ་ཉིད་ཀྱིས་རྣམ་གྲོལ་ཞིང་། །ཞེས་འབྱུང་བ་ཡིན་ནོ། །དཔལ་གསང་བ་
གྲུབ་པ་ལས་ཀྱང་། དང་པོར་ཡི་གེ་དགོད་པར་བྱ། །བསྐྱེད་པའི་རིམ་པའི་རྣལ་འབྱོར་ཏེ། །སེམས་ཅན་དང་པོའི་
ལས་ཅན་རྣམས། །གཞུག་ཕྱིར་རྒྱུད་ལས་དང་པོར་བསྟན། །ཞེས་གསུངས་ལ། རིམ་པ་ལྔ་པ་ལས་
ཀྱང་། བསྐྱེད་པའི་རིམ་ལ་ལེགས་གནས་ནས། །རྫོགས་པའི་རིམ་པ་འདོད་རྣམས་ལ། ཐབས་འདི་རྫོགས་པའི་
སངས་རྒྱས་ཀྱིས། །སྐས་ཀྱི་གདང་བུ་ལྟ་བུར་བསྟན། །ཞེས་གསུངས་པ་ཡིན་ནོ། །ཐབས་ཀྱི་རྒྱུད་དང་པོར་
བསྟན་པའི་འཐད་པ་བསྟན་ཟིན་ཏོ།། །།ད་ནི་དེས་མི་འཆིང་ཞིང་གྲོལ་བའི་རྒྱུ་བསྟན་པར་བྱ་སྟེ། དེ་ལྟར་ལམ་
བསྟན་ཀྱང་འཁོར་བ་ལས་ཐར་བར་མི་འགྱུར་རམ་སྙམ་ན། ཐར་བར་འགྱུར་ཏེ། འཁོར་བར་སྐྱེ་བར་འགྱུར་བའི་
རྒྱུ་ནི་ལས་ཡིན་ལ། དེའི་རྩ་བ་ནི་ཉོན་མོངས་པ་ཡིན་ཞིང་། ཉོན་མོངས་པའང་རྣམ་པར་རྟོག་པ་ལས་བྱུང་
ལ། རྣམ་པར་རྟོག་པའང་ཀུན་ཏུ་བརྟགས་པ་དང་། ཀུན་ཏུ་རྟོག་པ་ཞེས་བྱ་བར་འདུ་ལ། དེ་ལ་ཀུན་ཏུ་བརྟགས་པ་
ནི་དེ་ཁོ་ན་ཉིད་ཀྱི་ལྟ་བས་ཞི་བར་བྱེད་ལ། ཀུན་ཏུ་རྟོག་པ་ནི་བསྐྱེད་པའི་རིམ་པས་སྦྱོང་ཞིང་། བསྐྱེད་པའི་རིམ་
པའི་རྟོག་པ་དེའང་རྫོགས་པའི་རིམ་པའི་ཡེ་ཤེས་ཀྱིས་ཞི་བར་བྱེད་པས་ན་ལམ་འདིས་སྲིད་པའི་རྒྱ་མཚོའི་སྡུག་
བསྔལ་ལས་ངེས་པར་ཐར་བར་བྱེད་པ་ཡིན་ནོ། །ཡང་ཁ་ཅིག་བདག་གྲོལ་བར་འདོད་པ་སྲིད་པ་ལ་ཞེ་སྡང་
བ། ཐེག་པ་དམན་པར་མོས་པ་ཟབ་མོའི་ལམ་རིམ་པ་གཉིས་ལ་རྒྱབ་ཀྱིས་ཕྱོགས་པ་དག་རྣམ་པར་མི་རྟོག་པས་
སྡུག་བསྔལ་དང་བྲལ་བ་ནི་མྱ་ངན་ལས་འདས་པ་ཡིན་ལ། དེ་ཐོབ་པར་བྱེད་པ་ལ་གཟུགས་ལ་སོགས་པ་འདི་རྣམས་
དང་བྲལ་དགོས་ལ། བསྐྱེད་པའི་རིམ་པ་དང་རྩའི་འཁོར་ལོ་ལ་སོགས་པ་འདི་རྣམས་ཀྱིས་ཅི་བྱ་སྟེ་དེ་རྣམས་ནི་མཚན་
རྟོག་གི་སྤྲོས་པ་དང་བཅས་པའི་ཕྱིར་སྙམ་ན། དེ་དགག་པ་ནི། དངོས་པོ་ཉིད་ཀྱིས་རྣམ་གྲོལ་ཞིང་། ནས། །དེ་ལྟར་ཧེ་རུ་ཀ་བསྒོམ་བྱ། །བར་
གྱི་དོན་འདིར་རིམ་གཉིས་ལ་སྦྱར་ཞིང་། བསྐྱེད་རིམ་སྐབས་ལྟ་བ་ལ་སྦྱར་ཚུལ་ཅུང་བསྟན་མོད། གོང་དུ་དོགས་པ་བསྣན་པའི་ལན་ལྟ་བ་ལ་སྦྱར་ན། རྡོ་རྗེ་
སྙིང་པོ་སྙིང་རྗེ་ཅན་ཞེས་བོས་ནས། གཟུགས་སོགས་ཕྱི་ནང་གི་ཆོས་རྣམས་ནི་འཆིང་གྲོལ་གྱི་རྒྱུར་མཐའ་གཅིག་ཏུ་མ་ངེས་ཏེ། ཐབས་ཀྱིས་ཟིན་ན་ཇི་ལྟར་
སྣང་བའི་དངོས་པོ་འདི་དག་ཉིད་ཀྱིས་རྣམ་པར་གྲོལ་བའི་རྐྱེན་དུ་འགྱུར་ཞིང་། དངོས་པོ་ལ་བདེན་པར་ཞེན་པའི་འཆིང་བས་ནི་འཁོར་བར་འཆིང་བར་འགྱུར་
བའི་ཕྱིར་རོ། །དང་པོ་གྲུབ་སྟེ། དངོས་པོ་དེའི་རང་བཞིན་སྤྲོས་པ་དང་བྲལ་བར་ཡོངས་སུ་ཤེས་པས་གྲོལ་བ་ཡིན་པའི་ཕྱིར་རོ། །དེར་མ་ཟད་ནམ་མཁའ་ལ་
སོགས་པའི་དངོས་པོ་མེད་པའང་བདེན་པར་ཞེན་ན་འཆིང་ཞིང་། སྤྲོས་བྲལ་དུ་ཡོངས་སུ་ཤེས་པས། རྣམ་པར་གྲོལ་བའོ། །དེས་ན་སྤྲོས་བྲལ་རྟོགས་པའི་
ལམ་གྱི་དངོས་པོ་བསྒོམ་བྱར་འགྱུར་རོ་ཤེས་རབ་ཅན་ཞེས་སླར་ཡང་རྡོ་རྗེ་སྙིང་པོ་ལ་བོས་པའོ། །མདོར་ན། དངོས་པོ་རང་བཞིན་མེད་པ་ཡོངས་སུ་ཤེས་
པས། དེ་ལྟར་ཧེ་རུ་ཀ་སྟེ་རྣམ་ཐར་སྒོ་གསུམ་མམ་བཞིའི་རང་བཞིན་གྱི་ཀྱེའི་རྡོ་རྗེ་བསྒོམ་པར་བྱའོ། རྡོ་རྗེ་སྙིང་པོ་སྙིང་རྗེ་ཆེ། །ཞེས་བོས་
ནས། ཐབས་ཀྱིས་ཟིན་ན་ཐ་མལ་པའི་_དངོས་པོ་འདི་དག་ཉིད་ཀྱིས་རྣམ་_པར་གྲོལ་བར་འགྱུར་ཞིང་། །ཞེས་གསུངས་
ཏེ། དངོས་པོ་ཞེས་བྱ་བ་ནི་འབྱུང་ཞིང་བྱ་བྱེད་དང་བཅས་པ་ཕུང་པོ་ལ་སོགས་པའི་ལུས་ཏེ། འདི་ཉིད་ལ་བརྟེན་
。 རྒྱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནས་ ཐབས་བསྐྱེད་པའི་རིམ་པའི་དངོས་པོས་ཟིན་ན་གྲོལ་བར་འགྱུར་རོ། །འོ་ན་བྱིས་པ་རྣམས་གང་གིས་བཅིངས་ཤེ་
ན། དངོས་པོ ་དེ་དག་ཐ་མལ་པར་སྣང་ཞིང་ཞེན་པའི་འཆིང་བས་འཁོར་བར་འཆིང་བར་འགྱུར། །ཞེས་སྨོས་ཏེ། དངོས་པོ་
ལ་མངོན་པར་ཞེན་ཞིང་བདེན་པར་འཛིན་པ་རྣམས་འཆིང་ངོ༌། །འོ་ན་གྲོལ་བའི་ཐབས་གང་ཞེ་ན། གཟུགས་སོགས་ཀྱི་
དངོས་པོ་ དེ་ རྣམ་སྣང་ལ་སོགས་པ་ལྷའི་རྣམ་པར་ཡོངས་སུ་ཤེས་ཤིང་བསྒོམ་པས་གྲོལ་བར་འགྱུར.་བ་ཡིན་ནོ། །ཞེས་གསུངས་
ཏེ། གཟུགས་ལ་སོགས་པ་རང་བཞིན་གྱིས་མ་སྐྱེས་པར་ཤེས་པར་བྱས་ལ། དེ་ཉིད་ལྷའི་རང་བཞིན་དུ་ཤེས་པས་
གྲོལ་བར་འགྱུར་ཏེ། རྣམ་རྟོག་ལས་ནི་རྣམ་རྟོག་དང་། །སྲིད་པ་ཉིད་ཀྱིས་སྲིད་པ་དག །ཅེས་འཆད་པར་འགྱུར་
རོ། །དེ་བས་ན་ཡུལ་གཅིག་ལ་བློའི་བྱེ་བྲག་གིས་དུ་མར་འགྱུར་ཏེ། བྱང་ཆུབ་སེམས་འགྲེལ་ལས། བྱིས་པ་
རྣམས་ནི་གཟུགས་ལ་ཆགས། །བར་མ་རྣམས་ནི་ཆགས་བྲལ་གྱུར། །མཁས་པ་རྣམས་ཀྱིས་གཟུགས་ཀྱི་ནི། །
དེ་ཉིད་ཤེས་ན་ཡང་དག་གྲོལ། །ཞེས་གསུངས་པ་ཡིན་ནོ། །དེར་མ་ཟད་ནམ་མཁའ་ལ་སོགས་པའི་དངོས་པོ་མེད་པའང་
ཆོས་དབྱིངས་དབང་ཕྱུག་མ་ལ་སོགས་པར་ཡོངས་སུ་ཤེས་པས་གྲོལ་བའོ། །ཞེས་བྱ་བ་ནི་དངོས་པོ་བཞིན་དུ་དངོས་པོ་མེད་
པའང་རང་བཞིན་མེད་པར་ཤེས་པར་བྱ་སྟེ། དངོས་པོ་བསྒོམ་འགྱུར་ཞེས་བྱ་བ་དངོས་པོ་མེད་པ་ནམ་མཁའའང་
ལྷའི་སྐར་བསམ་པར་བྱ་སྟེ། ཆོས་ཀྱི་དབྱིངས་ཀྱི་དབང་ཕྱུག་མར་བསྒོམ་པར་བྱའོ་ འདིའི་འབྲུ་གནན་ཚུལ་ལྟ་བ་དང་བསྐྱེད་
རིམ་གཉིས་ཀ་ལ་ལྷན་དུ་སྦྱར་བས་འདི་ལྟར་གསུངས་ཀྱི་བསྐྱེད་རིམ་ཁོ་ནར་སྦྱར་ན། དེས་ན་སྣང་བ་ཐམས་ཅད་ལྷའི་རྣམ་པར་ཤེས་པའི་ལམ་གྱིས་དངོས་པོ་
བསྒོམ་བྱར་འགྱུར་རོ་ཞེས་གསུངས། །འདིས་ཉན་ཐོས་ལྟར་མྱ་ངན་ལས་འདས་པའི་མཐར་ཞེན་པ་སྤང་བར་བྱ་བའི་དགོས་པ་
ཡིན་ནོ། །མདོར་ན་ཐ་མལ་པའི་ དངོས་པོའི་སྣང་ཞེན་མེད་པར་ཟབ་གསལ་གཉིས་མེད་ཀྱི་ལྷའི་རང་བཞིན་དུ་ཡོངས་སུ་ཤེས་
པས། །ཞེས་བྱ་བ་ནི་བདེན་འཛིན་གྱི་དངོས་པོའམ་ཐ་མལ་དུ་ཞེན་པ་མེད་པར་བྱེད་དེ། འདིས་འཁོར་བའི་མཐའ་
སེལ་བར་བྱེད་དོ། །དེ་ལྟར་ཞེས་བྱ་བ་ནི་དངོས་པོ་དང་དངོས་པོ་མེད་པ་གཉིས་ཀའི་མཐའ་ཡོངས་སུ་ཤེས་པར་བྱས་
ལ་བསྐྱེད་པའི་རིམ་པའི་ཧེ་རུ་ཀ་ སྟེ་ཡི་གེ་བཞི་ལྡན་གྱི་ཀྱེའི་རྡོ་རྗེ་བསྒོམས་ན་ཐ་མལ་གྱི་དངོས་པོ་ཡོངས་སུ་འཇིག་པར་བྱེད་
པ་ཡིན་ནོ་ཞེས་བྱ་བ་བསྐྱེད་པའི་རིམ་པ་ལ་སྦྱར་བ་ཡིན་ནོ། །རྫོགས་པའི་རིམ་པ་ལ་སྦྱར་ན། རྡོ་རྗེ་སྙིང་པོ་སྙིང་རྗེ་
ཆེ། །ཕྱི་ནང་གི་དངོས་པོ་ཐམས་ཅད་ལྟར་བསྒོམ་པ་ཉིད་ཀྱིས་རྣམ་པར་གྲོལ་ཞིང་། །ཞེས་བྱ་བ་བསྐྱེད་པའི་རིམ་པ་ཉིད་
ཀྱིས་གྲོལ་ཞེས་བྱ་བ་ཉིད་ཡིན་ནོ། །འོ་ན་རྫོགས་པའི་རིམ་པ་བསྒོམ་པ་ལ་དོན་མེད་དོ་སྙམ་ན། ལྷའི་དངོས་པོ་ ཉིད་
ལའང་གྱ་ནོམ་པའི་མཚན་མར་ཞེན་པའི་འཆིང་བས་༽ནི་འཁོར་བར་འཆིང་བར་འགྱུར་རོ། །ཞེས་བྱ་སྟེ། བསྐྱེད་པའི་རིམ་པ་
ཉིད་ལ་ཞེན་ནའོ། །འོ་ན་ཇི་ལྟར་གྲོལ་སྙམ་ན། ལྷའི་རྣམ་པ་ དེ་ རྫོགས་རིམ་བདེ་སྟོང་གི་ངོ་བོར་ཡོངས་ སུ་ཤེས་པས་གྲོལ་བར་
འགྱུར པ་ཡིན་ནོ། །ཞེས་བྱ་བ་ནི་ལྷའི་དེ་ཉིད་ཡོངས་སུ་ཤེས་ནའོ། །དེར་མ་ཟད་ཁ་དོག་དང་དབྱིབས་སོགས་ཀྱི་ དངོས་པོ་མེད་
པ་རྫོགས་པའི་རིམ་པའི་ཡེ་ཤེས་དེའང་ བརྗོད་བྲལ་བདེ་སྟོང་གི་རང་བཞིན་དུ་ཡོངས་སུ་ཤེས་པས་གྲོལ་བ་ཡིན་ནོ། །ཞེས་བྱ་བ་ནི་
རྫོགས་པའི་རིམ་པའི་ཡེ་ཤེས་ཉིད་ལའང་ཞེན་པ་མེད་པར་བྱ་བའོ། །དེས་ན་ཐམས་ཅད་བརྗོད་བྲལ་བདེ་སྟོང་དུ་ཤེས་པའི་ལམ་གྱི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དངོས་པོ་བསྒོམ་བྱར་འགྱུར་རོ་ཤེས་རབ་ཅན་ ཞེས་བོས་པའོ། དཔྱད། །ཞེས་བྱ་བ་ནི་རང་བཞིན་མེད་པའི་ཡེ་ཤེས་
དེས་དངོས་པོ་ཐམས་ཅད་ཀྱང་བྱིན་གྱིས་བརླབས་ལ་བསྒོམ་པར་བྱའོ། །གཟུགས་ཀྱི་ དངོས་པོ་མེད་པ་ རྫོགས་རིམ་ཀྱི་ཡེ་
ཤེས་དེ་ཉིད་ཀྱང་བདེ་སྟོང་ཟུང་འཇུག་ཏུ་ཡོངས་སུ་ཤེས་པས། །ཞེས་བྱ་བ་ནི་ལྷའི་རྣམ་པའི་དངོས་པོ་དང་། རྫོགས་པའི་
རིམ་པའི་ཡེ་ཤེས་གཉིས་ཀ་རང་བཞིན་མེད་པ་བརྗོད་བྲལ་དུ་ཤེས་པར་བྱས་ནས་ཉམས་སུ་ལེན་པའོ། །བརྗོད་བྲལ་
དུ། ཇི་ལྟར་ཉམས་སུ་བླང་ཞེ་ན། །ཚུལ་དེ་ལྟར་ཧེ་རུ་ཀ་སྟེ་རྫོགས་རིམ་ཡི་གེ་བཞིའི་དོན་དང་ལྡན་པ་བསྒོམ་པར་བྱ། །ཞེས་
བྱ་བ་རྫོགས་པའི་རིམ་པའི་ཧེ་རུ་ཀ་ཡི་གེ་བཞི་ལྡན་དུ་ཉམས་སུ་བླང་སྟེ། ཤྲཱི་ནི་ངོ་བོ་གཉིས་སུ་མེད་པའི་ཡེ་
ཤེས། ཧེ། ཧེ་ཏུ་ཤཱ་ནྱ་ཏཱ་ནི་དང་པོ་སྐྱེ་བའི་རྒྱུས་སྟོང་པ། རུ། རཱུ་པ་ཀ་ཏ་ཤཱ་ནྱ་ཏཱ་ནི་མཐར་འགག་པའི་འབྲས་
བུས་སྟོང་པ། ཀ ཀ་ན་ཀུ་ཙི་ཏ་ཏིཥྛན་བར་དུ་རང་གི་ངོ་བོ་གནས་པས་སྟོང་པ་སྟེ། དེ་ལྟ་བུ་བསྒོམ་པར་བྱའོ། །
དེ་ལྟར་ན་ལམ་རིམ་པ་གཉིས་འབྲེལ་པ་ཅན་དུ་བསྒོམས་པས་འཁོར་བའི་རྒྱ་མཚོ་ལས་ཐར་བར་འགྱུར་རོ། །རིམ་པ་
གཉིས་ཀྱི་མངོན་པར་རྟོགས་པ་རྫོགས་པར་ནི་ལེའུ་བརྒྱད་པ་དང་། ཕྱི་མའི་ལེའུ་གཉིས་པའི་སྐབས་སུ་འཆད་པར་
འགྱུར་རོ། །ཐབས་ཀྱི་རྒྱུད་དེས་མི་འཆིང་ཞིང་གྲོལ་བའི་རྒྱུ་མཚན་བསྟན་ཟིན་ཏོ།། །།ད་ནི་ཐབས་ཀྱི་རྒྱུད་ཀྱི་
ཡན་ལག་རྒྱས་པར་དབྱེ་བ་བཤད་པར་བྱ་སྟེ། དེ་ལ་གཉིས། ལེའུ་དང་པོས་ལྷན་ཅིག་སྐྱེས་པའི་མཚན་ཉིད་བསྟན་
པ་དང༌། ལེའུ་གཉིས་པ་ལ་སོགས་པས་དེ་ལྟར་མོས་པར་བྱས་ནས་གནས་པར་བྱ་བའི་ཐབས་ཀྱི་རྒྱུད་རྒྱས་པར་
བཤད་པའོ། །དེ་ལ་ལེའུ་དང་པོ་འདིའི་རྒྱུད་བཤད་ཐབས་ཀྱི་མན་ངག་ལས་བརྗོད་བྱའི་དོན་ནི་ཕ་རོལ་ཏུ་ཕྱིན་པའི་
ཐེག་པ་དང་སྤྱིའི་དོན་གྱི་བཤད་པ་ཅུང་ཟད་ཅིག་དང་གཙོ་བོར་སྦས་པའི་དོན་ནོ། །རྗོད་བྱེད་ཀྱི་སྒྲ་ནི་ཡན་ལག་གི་དོན་
གཙོ་བོར་ཡིན་ལ། ཡི་གེ་དབྱིབས་མཐུན་ཅུང་ཟད་ཅིག་དང་། བསྡུས་པའི་དོན་གྱི་མན་ངག་ཅུང་ཟད་ཀྱང་འཇུག་
གོ །མངོན་པར་རྟོགས་པ་ནི་འདིར་དེ་ཁོ་ན་ཉིད་རྟོགས་པའི་ལྟ་བ་ཡིན་ཏེ། དེའང་ཐབས་རྒྱུད་སྤྱིའི་རྐང་གྲངས་
ཙམ་ཞིག་སྔོན་དུ་བཤད་ལ། དེ་ནས་ལྟ་བ་ཐོག་མར་བསྟན་པའི་རྒྱུ་མཚན་དང་། ལྟ་བ་ཉིད་མངོན་པར་རྟོགས་པ་
ལྔས་རབ་ཏུ་ཕྱེ་བ་ཞིབ་ཏུ་བཤད་པར་བྱ་སྟེ། རྒྱུད་ཀྱི་མངོན་རྟོགས་སུ་བསྟན་པས་ན་དེར་བལྟ་བར་བྱའོ། །བཤད་
པའི་རྒྱུད་ནི་རྡོ་རྗེ་གུར་གྱི་ལེའུ་དྲུག་པ་དང་བརྒྱད་པ་དང་བཅུ་བཞི་པ། སཾ་པུ་ཊའི་བརྟག་པ་དང་པོའི་རབ་ཏུ་བྱེད་པ་
བཞི། གཉིས་པའི་གཉིས་པ། ལྔ་པའི་གཉིས་པའི་ཆ་དང༌། དྲུག་པའི་རབ་ཏུ་བྱེད་པ་བཞི་སྟེ་བཅུས་གསལ་བར་
བྱེད་དོ། །ལུས་རྣམ་པར་གཞག་པ་ནི་ཡེ་ཤེས་ཀྱི་རྒྱས་པར་བཤད་པ་ཡིན་ནོ། །དེ་ལྟར་ན་རྟོགས་པའི་ལྟ་བ་ནི་ཐོས་
བསམ་གྱིས་སྒྲོ་འདོགས་བཅད་པའི་སྤྲོས་པ་དང་བྲལ་བར་མོས་པ་བྱེད་པ་ཡིན་ལ། ལེའུ་འདིར་ནི་རྩའི་འཁོར་ལོ་ལ་
སོགས་པ་བསྟན་པས་ལམ་རྫོགས་པའི་རིམ་པ་ཉིད་དུ་མི་འགྱུར་རམ་སྙམ་ན། བདེན་མོད་ཀྱི་སྤྲོས་པ་དང་བྲལ་བར་
མོས་པ་བྱེད་པ་དེའང་ལྟ་བ་ཡིན་ཏེ། དེ་ནི་ལྷན་སྐྱེས་ཀྱི་མཚན་ཉིད་སྤྱིའི་དོན་དུ་བཤད་པས་བསྟན་ལ། ལྟ་བ་དེ་ཙམ་
ནི་ཕ་རོལ་ཏུ་ཕྱིན་པའི་ཐེག་པ་དང་བསྐྱེད་པའི་རིམ་པ་མཐའ་དག་ལའང་ཡོད་པ་ཡིན་ནོ། །རྒྱུད་འདིར་མཆོག་གི་



30
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དངོས་གྲུབ་སྒྲུབ་པའི་ཐབས་ནི་གཞན་དང་ཐུན་མོང་མ་ཡིན་ཏེ། དབང་བཞི་རྫོགས་པའི་རྣལ་འབྱོར་པའི་ལམ་ཡིན་
ན། དེ་བས་ན་དབང་གི་ཡེ་ཤེས་ཀྱིས་དེ་ཁོ་ན་ཉིད་མཚོན་ནས་ལྷན་སྐྱེས་ཀྱི་ཡེ་ཤེས་དེ་ནི་ཕྱི་རོལ་གྱི་སྤྲོས་པ་ལས་མི་
འབྱུང་སྟེ་རང་གི་ལུས་ལས་འབྱུང་ངོ་ཞེས་རྡོ་རྗེ་ལུས་ཀྱི་གནས་ལུགས་འདི་ཐོག་མར་སྟོན་པ་སྟེ། དེའང་ལུས་དང་
སེམས་ཀྱི་གནས་ལུགས་ཙམ་ནི་རྒྱུའི་རྒྱུད་ཉིད་དུའང་འགྱུར་ལ། དེ་ལྟར་མོས་པར་བྱེད་པའི་ཆ་ནི་རྟོགས་པའི་ལྟ་
བའི་ཆ་ཡིན་ལ། ཉམས་སུ་ལེན་པའི་ཆ་ནི་རྫོགས་པའི་རིམ་པར་འགྱུར་ལ། མངོན་དུ་གྱུར་པ་ན་འབྲས་བུ་ཡིན་
པས་ངོ་བོ་ལ་ཁྱད་པར་མེད་པ་ཡིན་ནོ། །དེ་བས་ན་དངོས་པོའི་གནས་ལུགས་དང༌། དེ་ཁོ་ན་ཉིད་ཀྱི་ལྟ་བ་
དང༌། རྫོགས་པའི་རིམ་པའི་ཡེ་ཤེས་དང་། དེའི་རྟེན་དཀྱིལ་འཁོར་གསུམ་པོ་འདི་བརྗོད་བྱའི་གཙོ་བོ་ཡིན་པས་
ཐོག་མར་བསྟན་ཏོ། །དེ་ལ་ཚིགས་སུ་བཅད་པ་གཅིག་གིས་ལྷན་ཅིག་སྐྱེས་པའི་ཡེ་ཤེས་ཀྱི་མཚན་ཉིད་སྟོན་
ལ། ལྷག་མས་ནི་ཡེ་ཤེས་དེ་བསྐྱེད་པའི་རྟེན་ནམ་རྒྱུ་སྟོན་ཏོ། །དང་པོ་ལ་རང་བཞིན་ལྷན་སྐྱེས་ལ་སྦྱར་ཏེ་སྤྱིའི་དོན་
དུ་བཤད་པ་དང་། ཞུ་བདེ་ལྷན་སྐྱེས་ལ་སྦྱར་ཏེ་སྦས་པའི་དོན་དུ་བཤད་པ་གཉིས་ལས། དང་པོ་ལ་ལྔ་སྟེ། ཡེ་
ཤེས་ཀྱི་རྟེན་དང་། རང་གི་ངོ་བོ་དང་། དེའི་མཚན་ཉིད་དང་། དེ་ཐམས་ཅད་ལ་ཁྱབ་པར་བསྟན་པ་དང་། རྟེན་
དང་བརྟེན་པའི་གནས་ལུགས་བསྟན་པའོ། །དང་པོ་རྟེན་ནི་ལུས་ལ་སྟེ། ཕུང་པོ་ལྔ་ཚོགས་ཀྱི་ རང་གི་ལུས་ཉོན་མོངས་
པ་དང་བཅས་པ་འདི་ཉིད་ཆོས་ཅན་དང་ཆོས་ཉིད་ཀྱི་ཚུལ་གྱིས་འཁོར་བ་དང་མྱ་ངན་ལས་འདས་པ་ཐམས་ཅད་ཀྱི་རྒྱ་
ཡིན་ཏེ། རྒྱུད་བླ་མ་ལས། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་དང་། །རིགས་
ཡོད་ཕྱིར་ན་ལུས་ཅན་རྣམས། །རྟག་ཏུ་སངས་རྒྱས་སྙིང་པོ་ཅན། །ཞེས་གསུངས་སོ ་དེས་མཚོན་ནས་འཁོར་འདས་ཀྱི་ཆོས་
ཐམས་ཅད་དོ། །གཉིས་པ་རང་གི་ངོ་བོ་ནི། ཡེ་ཤེས་ཆེན་པོ་ཞེས་སྨོས་ཏེ རིག་སྟོང་ཟུང་འཇུག་གི་སེམས་ཉིད་གཉིས་སུ་མེད་པའི་ཡེ་
ཤེས་དང་། གཙོ་བོར་ནི་སངས་རྒྱས་ཀྱི་ཇི་ལྟ་བ་མཁྱེན་པའི་ཡེ་ཤེས་ཀྱི་ཡུལ་སྤྲོས་པ་དང་བྲལ་བའོ། །དེའང༌། ཡེ་ཤེས་ཞེས་བྱ་བ་ནི་གསལ་
ཤིང་ཤེས་པས་ན་ཡེ་ཤེས་ཏེ་སོ་སོའི་སྐྱེ་བོ་རྣམས་དང་ཐུན་མོང་བའི་ཤེས་པའོ། །ཆེན་པོ་ནི་ཕུལ་དུ་བྱུང་བ་སྟེ་འཇིག་
རྟེན་ལས་འདས་པའི་ལམ་མོ། །དེ་བས་ན་ཡེ་ཤེས་ཀྱང་ཡིན་ལ་ཆེན་པོའང་ཡིན་པས་ན་ཡེ་ཤེས་ཆེན་པོ་སྟེ་སངས་
རྒྱས་ཀྱི་ཡེ་ཤེས་ཞེས་བྱ་བའི་དོན་ཏོ། །གསུམ་པ་ཡེ་ཤེས་དེའི་མཚན་ཉིད་ནི། མཚན་མ་དང་རྣམ་པར་རྟོག་པ འི་སྤྲོས་པ་
ཐམས་ཅད་_དང་བྲལ་བས་ཡང་དག་སྤངས། །ཞེས་སྨོས་ཏེ། དེ་ལ་རྟོག་པ་ནི་སྒྲོ་བཏགས་པའམ། མི་བདེན་པར་
འཛིན་པས་རྟོག་པ་སྟེ་སོ་སོའི་སྐྱེ་བོའི་བློ་རྣམས་སོ། །དེ་སྐད་དུ། ཐབས་དང་ཤེས་རབ་གཏན་ལ་དབབ་པ་གྲུབ་པ་
ལས། བྱིས་པ་འཁྲུལ་པས་བདེན་མིན་པ། །ཀུན་ཀྱང་རྟོག་པ་ལས་བྱུང་དངོས། །ཀུན་ཀྱང་རྟོག་པའི་བདག་ཉིད་
ཅན། །དེ་ནི་སྲིད་པར་མཁས་པས་བཤད། །ཅེས་སོ། །དེ་ཇི་ལྟར་མི་བདེན་པར་འཛིན་ཞེ་ན། ཡོད་པ་དང་མེད་
པར་འཛིན་པས་སོ། །དེའང་ཡང་དག་པ་མ་ཡིན་ཏེ། བརྟགས་ན་མི་རྙེད་པའི་ཕྱིར་ཡོད་པ་མི་བདེན་ལ། ཡོད་པ་
མེད་པས་དེ་ལ་ལྟོས་པའི་མེད་པའང་མི་འགྲུབ་ཅིང་། ཀུན་རྫོབ་ཏུ་སྐྱེ་བར་མཐོང་བས་མེད་པའང་མི་འཐད་དོ། །དེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྐད་དུ་རིན་པོ་ཆེའི་ཕྲེང་བ་ལས། སྐྱེ་བ་རྒྱུ་དང་བཅས་མཐོང་བས། །མེད་པར་ཅི་ཡི་ཕྱིར་ན་བརྗོད། །རྒྱུ་དང་
བཅས་པར་འགག་མཐོང་བས། །ཅི་ཡི་ཕྱིར་ན་ཡོད་པར་བརྗོད། །ཅེས་གསུངས་པ་ལྟ་བུའོ། །དེ་བས་ན་རྟོག་པ་
ནི་སོ་སོ་སྐྱེ་བོའི་བློ་འཛིན་པ་དང་བཅས་པ་ཡིན་ལ། དེ་སྤངས་པ་ནི་སངས་རྒྱས་ཀྱི་ཐུགས་རྣམ་པར་མི་རྟོག་པ་ཆོས་
ཀྱི་སྐ་སྟེ་ཡེ་ཤེས་ཆེན་པོ་ཞེས་བྱའོ། །བཞི་པ་དེ་ཐམས་ཅད་ལ་ཁྱབ་པར་བསྟན་པ་ནི། དེས་འཁོར་འདས་ཀྱི་དངོས་པོ་
ཀུན་ལ་ཆུ་དང་རླབས་ལྟར་ཆོས་ཅན་དང་ཆོས་ཉིད་ཀྱི་ཚུལ་གྱིས་ཁྱབ་པ་པོ། །ཞེས་བྱ་སྟེ། དངོས་པོ་ཀུན་ནི་ཕུང་པོ་དང་ཁམས་
དང་སྐྱེ་མཆེད་ཀྱིས་བསྡུས་པའམ། སྲིད་པ་གསུམ་མམ་འཁོར་བ་དང་མྱ་ངན་ལས་འདས་པས་བསྡུས་པའི་ཆོས་
ཐམས་ཅད་ལའོ། །ཁྱབ་པ་ནི་ཆོས་ཅན་དང་ཆོས་ཉིད་ཀྱི་ཚུལ་གྱིས་ཁྱབ་པ་སྟེ། ཟླ་གསང་ཐིག་ལེ་ལས། ཐོག་
མཐའ་མེད་པའི་སེམས་དཔའ་ནི། །རྡོ་རྗེ་སེམས་དཔའ་བདེ་བའི་མཆོག །དེ་ཉིད་དངོས་པོ་ཐམས་ཅད་ཀྱི། །
བདག་ཉིད་དུ་ནི་ཡང་དག་བཞུགས། །ཞེས་པ་ལྟ་བུའོ། །ལྔ་པ་རྟེན་དང་བརྟེན་པའི་གནས་ལུགས་བསྟན་པ་
ནི། ཡེ་ཤེས་དེས་ལུས་གནས་ ཏེ་ཆོས་ཀུན་ལ་ཁྱབ་ཀྱང་ཆོས་ཉིད་དེ་ཆོས་ཅན་ལུས་ལས་མ་སྐྱེས་པ·་མེའི་རང་བཞིན་ཚ་བའམ་བྱས་པའི་
རང་བཞིན་མི་རྟག་པ་ལྟར་ངོ་བོ་དབྱེར་མེད་ཡིན་པའོ། །ཞེས་སྨོས་སོ། །འདི་ལ་གཉིས་ཏེ། ལུས་ལ་གནས་ཞེས་བྱ་བས་
གནས་ལུགས་དངོས་བསྟན་ཏོ། །ལུས་ལས་མ་སྐྱེས་ཞེས་པས་དེ་ལ་རྩོད་པ་སྤོང་བ་སྟོན་ཏོ། །དང་པོ་ལུས་ཞེས་བྱ་
བ་ནི་ཀུན་རྫོབ་ཀྱིས་བསྡུས་པའི་ཆོས་ཐམས་ཅད་དོ། །གནས་ཞེས་བྱ་བ་ནི་རྟོག་མེད་ཀྱི་ཡེ་ཤེས་དེ་ལས་མཚན་མ་
དང་རྣམ་པར་རྟོག་པ་རྣམས་བྱུང་ལ། རྟོག་པ་ལས་ནི་སྣང་བ་སྣ་ཚོགས་སུ་བྱུང་བར་གྱུར་ཏོ། །ལང་ཀར་གཤེགས་
པ་ལས། བག་ཆགས་ཀྱིས་ནི་དཀྲུགས་པའི་སེམས། །དོན་དུ་སྣང་བ་རབ་ཏུ་འབྱུང༌། །ཞེས་བཤད་པས་ན། དེ་
ལས་ཐམས་ཅད་བྱུང་བའི་ཚུལ་དུའམ། ཐམས་ཅད་དེའི་བདག་ཉིད་དུ་གྱུར་པའི་ཚུལ་གྱིས་ཁྱབ་སྟེ་ཆོས་ཅན་དང་
ཆོས་ཉིད་ཀྱི་ཚུལ་གྱིས་གནས་ཞེས་བྱ་བའོ། །གཉིས་པ་ནི་གལ་ཏེ་ལུས་འཁོར་བ་དེ་ལ་ཡེ་ཤེས་མྱ་ངན་ལས་འདས་
པ་གནས་ན་ཡེ་ཤེས་འཁོར་བར་འགྱུར་ལ། ཡང་ན་ལུས་མྱ་ངན་ལས་འདས་པར་འགྱུར་རོ་སྙམ་ན། ལུས་ལས་མ་
སྐྱེས་ཏེ། ཡེ་ཤེས་དེའི་རང་གི་ངོ་བོ་ལུས་ཀྱིས་མ་བསྒྲིབས་ཤིང་ལུས་དེས་ཡེ་ཤེས་དེ་བསྐྱེད་པ་མ་ཡིན་པས་ཡེ་ཤེས་
འཁོར་བར་མི་འགྱུར་ཏེ། དབུས་མཐའ་ལས། ཆུ་ཁམས་གསེར་དང་ནམ་མཁའ་བཞིན། །དག་པ་བཞིན་དུ་
ཡོངས་སུ་དག །ཅེས་གསུངས་པ་བཞིན་ནོ། །ཡང་ལུས་འཁོར་བ་དེའང་མྱ་ངན་ལས་འདས་པར་མི་འགྱུར་
ཏེ། ལུས་ལས་མ་སྐྱེས་པའོ་ཞེས་སྨོས་པས་ལུས་རྟོག་པ་ཡིན་ལ། ཡེ་ཤེས་རྟོག་མེད་ཡིན་པས་ལུས་ཅན་རྣམས་
རྟོག་པ་ཡིན་ལ་དེས་ན་མྱ་ངན་ལས་འདས་པར་མི་འགྱུར་ཏེ། ཆོས་ཀྱི་དབྱིངས་སུ་བསྟོད་པ་ལས། ཤེས་དང་མ་
ཤེས་པ་དག་ལས། །ལུས་འདི་ཉིད་ལ་ཐམས་ཅད་དེ། །རང་གི་རྣམ་པར་རྟོག་པས་བཅིངས། །བདག་ཉིད་ཤེས་ན་
གྲོལ་བར་འགྱུར། །ཞེས་གསུངས་པ་ལྟ་བུའོ། །འདི་ལ་རྣམ་པར་སྤྲོས་ན་མང་པོར་འགྱུར་མོད་ཀྱི་གཞན་ཉིད་དུ་
ཤེས་པར་ནུས་སོ། །དེ་ལྟར་རང་བཞིན་ལྷན་སྐྱེས་ལ་སྦྱར་ཏེ་ཐོས་བསམ་གྱིས་སྒྲོ་འདོགས་གཅོད་པ་ཕ་རོལ་ཏུ་ཕྱིན་



དེག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པའི་ཐེག་པ་ལྟར་སྦྱར་བའི་བཤད་པ་བསྟན་ནས། གཉིས་པ་ཞུ་བདེ་ལྷན་སྐྱེས་ལ་སྦྱར་ཏེ་སྦས་པ་ལྟར་བཤད་ན་ཐོག་
མར་རྟེན་བསྟན་པ་ནི། རྟེན་སྒྲུབ་པ་པོའི་རྡོ་རྗེའི་ལུས་ལ་གནས་ཞེས་སྨོས་ཏེ། གཞན་ཕྱི་རོལ་གྱི་གཏན་ཚིགས་ལ་
སོགས་པའི་སྒོ་ནས་རྙེད་པ་མ་ཡིན་ཏེ་རང་གི་ལུས་ལས་རྙེད་ཅེས་བྱ་བའི་དོན་ཏོ། །ལུས་ལས་སྐྱེས་པའི་ཡེ་ཤེས་
དེའི་ངོ་བོ་གང་ཡིན་ཞེ་ན། ཡེ་ཤེས་ཆེན་པོ་ཞེས་བྱ་བ་ནི་_ངོ་བོ་ཤེས་རབ་ཡེ་ཤེས་དང་དཀྱིལ་འཁོར་འཁོར་ལོའི་ཐབས་ལས་བྱུང་བ་ཞུ་
བདེ་ལྷན་ཅིག་སྐྱེས་པ་སྟེ་སངས་རྒྱས་ཀྱི་ཡེ་ཤེས་དང་འདྲ་བའི་ཕྱིར་ཡེ་ཤེས་ཆེན་པོ་སྟེ། འདི་ནི་བྱིན་རླབས་རིམ་
པའི་ཕྱིར། ཀུན་མཁྱེན་ཡེ་ཤེས་དེ་ལྟ་བུ། །ཞེས་འཆད་པར་འགྱུར་རོ། །དེས་ན་རང་བཞིན་ལྷན་སྐྱེས་འཆད་པར་
བྱེད་པའི་ཐབས་ཀྱི་ཡེ་ཤེས་ཞེས་བྱ་བའི་དོན་ཏོ། །ཡེ་ཤེས་དེའི་མཚན་ཉིད་ཅི་འདྲ་ཞེ་ན། མཚན་ཉིད་གློ་བུར་གྱི་ རྟོག་པ་
ཐམས་ཅད་ཡང་དག་_པར་སྤངས པའོ། །ཞེས་སྨོས་ཏེ། གློ་བུར་དུའང་རྟོག་པ་གང་ཡང་མེད་དེ། རང་གཞན་
ཡང་དག་རིག་པ་སྤངས། །མཁའ་མཉམ་རྡུལ་བྲལ་སྟོང་པ་ཉིད། །ཅེས་བྱ་བ་ལ་སོགས་པས་འཆད་པར་འགྱུར་
རོ། །དེ་ལྟ་བུ་དེ་ལུས་ཀྱི་གནས་གང་ལ་གནས་ཤེ་ན། ཡེ་ཤེས་དེས་རྟེན་ལུས་ཀྱི་ དངོས་པོ་ཀུན་ལ་ཁྱབ་པ་པོ། །ཞེས་བྱ་
སྟེ། ལུས་མཐའ་དག་ལ་རྩིས་ཁྱབ་ལ། དེ་དག་ལ་བྱང་ཆུབ་ཀྱི་སེམས་གནས་ཤིང་དེ་ལ་བདེ་བ་འབྱུང་ལ། དེ་
ལས་མི་རྟོག་པ་རྟོགས་ཏེ། རློམ་སེམས་མེད་པའི་རང་བཞིན་ཉིད། །ཐམས་ཅད་ལུས་ལ་རྣམ་པར་གནས། །
ཞེས་འཆད་པར་འགྱུར་རོ། །གལ་ཏེ་དེ་ལྟར་གནས་ན་སོ་སོ་སྐྱེ་བོ་ཐམས་ཅད་ཀྱིས་ཀྱང་རྟོགས་པར་འགྱུར་
ལ། གཞན་ཡང་ལུས་ལས་བྱུང་བ་ནི་བདེ་བ་ཡིན་ལ། དེ་ལྟར་ན་རྣམ་པར་རྟོག་པ་ཉིད་དུ་འགྱུར་རོ་ཞེས་རྒོལ་
ན། དེ་ལྟར་ལུས་ལ་གནས་ཀྱང་ལུས་ལས་དངོས་སུ་མ་སྐྱེས་ཞེས་སྨོས་ཏེ། ལུས་ལས་མ་སྐྱེས་ཞེས་བྱ་བ་ནི་
གནས་ཀྱང་སོ་སོ་སྐྱེ་བོ་རྣམས་ཐབས་དང་བྲལ་བའི་ཕྱིར་མི་རྟོགས་ལ། ཡང་ཡེ་ཤེས་རྟོག་བཅས་ཉིད་དུའང་མི་
འགྱུར་ཏེ། ཚོར་བ་བདེ་བ་ལུས་ལས་སྐྱེས་པ་ཡིན་ཡང་ཡེ་ཤེས་དངོས་ལུས་ལས་སྐྱེས་པ་མ་ཡིན་ཏེ། དེ་བས་
ན། གང་ཕྱིར་འབྱུང་བ་ཆེ་བདེ་བ། །དེ་ཕྱིར་བདེ་བ་དེ་ཉིད་མིན། །ཞེས་འཆད་པར་ཡང་འགྱུར་ལ། ཡེ་ཤེས་
གྲུབ་པ་ལས་ཀྱང་། དབང་པོ་གཉིས་བྱུང་བདེ་བ་ནི། །དེ་ཉིད་ཡིན་ཞེས་སྐྱེ་ངན་སྨྲའི། །དེ་ནི་བདེ་ཆེན་དེ་ཉིད་
དུ། །རྒྱལ་བ་མཆོག་གིས་མ་གསུངས་སོ། །ཞེས་བྱ་བའང་ལེགས་པར་བྲིས་པར་འགྱུར་རོ། །འོ་ན་ལུས་ལ་
གནས་པར་ཇི་ལྟར་རུང་སྙམ་ན། དེ་ལའང་དངོས་སུ་ལུས་ཀྱིས་མ་བསྐྱེད་ཀྱང་ལུས་ལ་གནས་པ་འགལ་བ་ཡོད་པ་
མ་ཡིན་ཏེ། རྟོག་པ་མེད་པའི་ཡེ་ཤེས་ལུས་ཐམས་ཅད་ཀྱི་རང་བཞིན་ཡིན་པའི་ཕྱིར་དང༌། ལུས་ལ་གནས་པའི་
བདེ་བ་དེས་རྟོག་མེད་རྟོགས་པ་བརྒྱུད་པའི་རྒྱུར་འགྱུར་བའི་ཕྱིར་ལུས་ལ་གནས་པའང་ཡིན་ལ། རང་གི་ངོ་བོ་མི་
རྟོག་པའི་ཕྱིར་དངོས་སུ་བསྐྱེད་བྱ་མ་ཡིན་པའང་མི་འགལ་ཏེ། དཔེར་ན་ཀུན་རྫོབ་ལ་བརྟེན་ཏེ་སྟོང་ཉིད་རྟོགས་ཀྱང་
ཀུན་རྫོབ་ཀྱིས་སྟོང་ཉིད་བསྐྱེད་བྱ་མ་ཡིན་པ་བཞིན་ནོ། །སྦས་པའི་དོན་དུ་ཡན་ལག་གི་དོན་གྱིས་བཤད་པའོ། །ད་
ནི་དེའི་རྟེན་གྱི་སྒོ་ནས་རབ་ཏུ་དབྱེ་བ་བཤད་པར་བྱ་སྟེ། དེ་ལ་གཉིས་ལས། རྟེན་དཀྱིལ་འཁོར་བཞི་དང་། དེ་



33
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མངོན་དུ་བྱེད་པའི་ཐབས་སོ། །དང་པོ་ལ་བཞི་སྟེ། རྩ་ལུས་ཀྱི་དཀྱིལ་འཁོར་བྱང་ཆུབ་ཀྱི་སེམས་དང་བཅས་པ་
དང༌། སྡོམ་པའི་རབ་ཏུ་དབྱེ་བ་ཡི་གེ་བྷ་གའི་དཀྱིལ་འཁོར་དང༌། བྱང་ཆུབ་སེམས་ཀྱི་དཀྱིལ་འཁོར་ཡི་གེ་དང་
བཅས་པ་དང༌། སྙིང་པོ་ཡེ་ཤེས་རླུང་གི་དཀྱིལ་འཁོར་རོ། །དང་པོ་ནི་ རྡོ་རྗེ་སྙིང་པོས། ཀྱེ་བཅོམ་ལྡན་འདས་ཞེས་བོས་
ནས། སྒྲུབ་པ་པོའི་རྡོ་རྗེའི་ལུས་སྐྱོན་མེད་ལ་ལྷན་ཅིག་སྐྱེས་པའི་ཡེ་ཤེས་སྐྱེ་བའི་རྟེན་རྩ་དུ་མཆིས་ལགས་ཞེས་ཞུ་བ་བསྟན་ནས། ལན་ལ་
བཞི། བྱང་སེམས་འབབ་པའི་རྩ་སོ་གཉིས། དེ་རྣམས་ཀྱི་ནང་ནས་གཙོ་མོ་གསུམ། རྩ་སོ་གཉིས་ཀྱི་མིང་གི་རབ་དབྱེ། དེ་དག་གི་སྤྱིའི་མཚན་ཉིད་
དོ། །དང་པོ་ནི་བཅོམ་ལྡན་འདས་ཀྱིས་བཀའ་སྩལ་པ། ལུས་ལ་གཙོ་བོར་གྱུར་པའི་རྩ་རྣམས་ནི་སུམ་ཅུ་རྩ་གཉིས་ཏེ། ཞེས་གསུངས་
ཏེ། སོ་དང་སེན་མོའི་ཁམས་ལ་སོགས་པ་ བྱང་ཆུབ་ཀྱི་སེམས་སུམ་ཅུ་རྩ་གཉིས་འབབ་པའི་དབང་དུ་བྱས་པས་གཙོ་བོར་གྱུར་
པའོ། །དེ་བཞིན་དུ་ཡི་གེ་དགོད་པའི་རྩ་གཙོ་བོར་བྱས་ན་བརྒྱ་ཉི་ཤུ། ཡན་ལག་གི་རྩ་གཙོ་བོར་བྱས་ན་སྟོང་ཕྲག་
བདུན་ཅུ་རྩ་གཉིས། ཕྲ་མོ་བ་སྤུའི་བུ་ག་དང་མཉམ་པ་བྱེ་བ་ཕྲག་ཕྱེད་དང་བཞི་གནས་པ་ཡིན་ཏེ། སཾ་པུ་ཊ་
ལས། འཁོར་ལོ་བཞི་ཡི་རབ་དབྱེ་བས། །བརྒྱ་ཕྲག་གཅིག་དང་ཉི་ཤུ་ལྷག །བྱང་ཆུབ་སེམས་ཀྱི་རང་བཞིན་
གྱིས། །རྩ་རྣམས་སུམ་ཅུ་རྩ་གཉིས་མཆོག །ཅེས་བྱ་བ་དང་། ཡང་ཕྱག་རྒྱ་ཆེན་པོ་ཐིག་ལེ་ལས། ཉོན་ཅིག་ལྷ་
མོ་སྐལ་ཆེན་མོ། །རྩ་རྣམས་ཀྱི་ནི་འབྱུང་བ་མཆོག །སྟོང་ཕྲག་བདུན་ཅུ་རྩ་གཉིས་སུ། །རྩ་རྣམས་ཀྱི་ནི་རིགས་
བཤད་དོ། །ཞེས་བྱ་བ་དང་། རྡོ་རྗེ་སྙིང་པོའི་འགྲེལ་པ་ལས། །བ་སྤུའི་བུ་གའི་གྲངས་སྙེད་ཀྱི། །རྩ་ནི་བྱེ་བ་ཕྱེད་
དང་བཞི། །ཞེས་གསུངས་སོ། །བྱང་ཆུབ་ཀྱི་སེམས་སུམ་ཅུ་རྩ་གཉིས་འབབ་པ་ཞེས་བྱ་བ་ནི་རྩ་རྣམས་ཀྱི་ནང་
ནས་སོ་དང་སེན་མོ་སྐྱེད་པ་ལ་སོགས་པའི་ཁམས་དྭངས་མ་རྣམས་འབབ་པའོ། །བདེ་བ་ཆེན་པོ་ཞེས་བྱ་བ་ནི་_རང་
བྱིན་རླབས་ལྟར་ན་སྤྱི་བོ་ནས་_བདེ་བ་ཆེན་པོ་རང་བྱུང་གི་ཡེ་ཤེས་སྐྱེ་བའི་གནས་ལྟེ་བ_ར་འཛག་པའམ་.དཀྱིལ་འཁོར་འཁོར་ལོ་ལྟར་ན་བདེ་བ་ཆེན་པོ་
ལྷན་སྐྱེས་སྐྱེ་བའི་གནས་གསང་གནས་དབང་གི་གནས་སུ་འཛེག་པ་ཡིན་ནོ། །གཉིས་པ་ལ་གསུམ། རྩའི་གཙོ་མོ་གསུམ་གྱི་མིང་། དོན་དམ་
པའི་ལས་དང་། ཀུན་རྫོབ་ཀྱི་ལས་སོ། །དང་པོ་ནི། .དེ་རྣམས་ཀྱི་ནང་ནས་གཙོ་མོ་གསུམ་དུ་བསྟན་པ་དང་། གསུམ་པོ་དེའི་
དོན་དམ་པའི་ལས་ནི་རྟོགས་པར་སླ་སྟེ་འདི་ལྟར། རྩ་སོ་གཉིས་པོ་དེ་རྣམས་ཀྱི་ནང་ནས་རྩ་རྣམ་པ་གསུམ་ནི་གཙོ་མོ་སྟེ། རྒྱུ་དང་ལམ་དང་
འབྲས་བུའི་དུས་སུ་ལས་བྱེད་པ་ལ་གཙོ་བོར་གྱུར་པའི་ཕྱིར་ཏེ། རྒྱུ་དུས་སུ་རོ་མས་ལུས། རྐྱང་མས་ངག ཀུན་འདར་མས་སེམས་འགྲུབ་པ་ལ་གཙོ་
ཆེ། ལམ་དུས་སུ་མེ་སྦར་བ་དང་ཐབས་བདེ་བ་བསྐྱེད་པ་ལ་རོ་མ། ཁམས་འབབ་པ་དང་ཤེས་རབ་མི་རྟོག་པ་བསྐྱེད་པ་ལ་རྐྱང་མ། འབར་འཛག་དབུ་མར་
ཐིམ་པས་གཟུང་འཛིན་གཉིས་མེད་ཀྱི་ཡེ་ཤེས་བསྐྱེད་པ་ལ་ཀུན་འདར་མ་གཙོ་ཆེའོ། །འབྲས་བུའི་དུས་ན་ཇི་སྙེད་མཁྱེན་པ་རོ་མ། ཇི་ལྟ་བ་རྐྱང་མ། དབྱིངས་
དང་ཡེ་ཤེས་རོ་གཅིག་པ་དབུ་མའོ། །ཡང་རོ་མ་སྤྲུལ་སྐུ། རྐྱང་མ་ལོངས་སྐུ། དབུ་མ་ཆོས་སྐུ་ཐོབ་པ་ལ་གཙོ་ཆེའོ་ཞེས་འཕགས་པའི་གསུང་རྒྱུན་ཡིན་ཞེས་
བླ་མ་གསུངས། གསུམ་པོ་དེ་རྣམས་ཀྱི་མིང་གང་ཞེ་ན། གཡོན་རྐྱང་མ་དང་། གཡས་རོ་མ་དང་། དབུས་ཀུན་འདར་མའོ། །གཉིས་པ་ནི། ལམ་དུ་
བྱས་པ་ན། རྐྱང་མར་ཤེས་རབ་ཀྱི་རང་བཞིན་སྟོང་པ་ཉིད་ཀྱི་ཉམས་སྐྱེ་ལ། ཐབས་སྤྲོས་པའི་རང་བཞིན་གྱི་ཉམས་སྐྱེ་བར་རོ་མ་ཡང་དག་པར་གནས་
ཤིང་། ཀུན་འདར་མ་ནི་རྩ་གཉིས་ཀྱི་དབུས་ཀྱི་གནས་སུ་གནས་ནས་གཟུང་བ་དང་འཛིན་པ་རྣམ་པར་སྤངས་པའི་ཟུང་འཇུག་གི་ཉམས་སྐྱེའོ་ཞེས་པའི་དོན་ཡིན་
ལ། གསུམ་པ་ ཀུན་རྫོབ་ཀྱི་ལས་ལ་རྐྱང་མའི་མདུན་ནས་མི་བསྐྱོད་.དྲི་ཆུ་དང་གཡོན་ནས་ཁུ་བ་འབབ་པ་ཞེས་བྱ་བ་ དང༌། རོ་
མའི་གཡས་ནས་དེ་བཞིན་དུ་ཁྲག་དང་། རྒྱབ་ནས་དྲི་ཆེན་འབབ་ཅིང་ཤེས་རབ་ལ་སོགས་པའི་དོན་ནི་འདི་ཡིན་ཏེ། ལམ་དུ་མ་བྱས་པའི་ཚེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལྟེ་བ་མན་ཆད་རོ་རྐྱང་གཉིས་ གཉིས་གཉིས་སུ་ཕྱེས་ཏེ་འཁོར་བའི་རྩ་བཞིར་གྱེས་པ་ལས། རྐྱང་མའི་ཕྱོགས་གཅིག་གི་
སྟེམདུན་ནས་མི་བསྐྱོད་པ་དྲི་ཆུ་འཕེན་འཛིན་བྱེད་ལ། ཕྱོགས་གཅིག་གི་སྟེ་གཡོན་ནས་བྱང་ཆུབ་ཀྱི་སེམས་ཁུ་བ་འཕེན་
འཛིན་བྱེད་དོ། །རོ་མའི་ཕྱོགས་གཅིག་གི ་སྟེ་གཡས་ནས་རཀྟ་ ཁྲག་འཕེན་འཛིན་བྱེད་ལ། ཕྱོགས་གཅིག་གི.སྟེ་བརྒྱབ་
ནས་དྲི་ཆེན་འཕེན་ཅིང་འཛིན་པར་བྱེད་དོ། །དབུ་མའི་ཡ་སྣས་ནི་རྐྱང་མ་དང་བསྡོངས་ནས་བྱང་ཆུབ་ཀྱི་སེམས་སྨིན་
མཚམས་སུ་འཛིན་ལ། མ་སྣས་ནི་རོ་མ་དང་བསྡོངས་ནས་གསང་གནས་སུ་རཀྟ་འཛིན་པར་བྱེད་དོ། །དེས་
ན། རྐྱང་མ་མི་བསྐྱོད་འབབ་པ་ཉིད། །ཅེས་བྱ་བ་དང་། ཤེས་རབ་ ཀྱི་ངོ་བོ་ཟླ་བ་སྟེ་ཐིག་ལེའི་དྭངས་མ་འབབ་པར་
བཤད་པ། །དེ་ནི་ཀུན་འདར་མར་རབ་ཏུ་གྲགས་པའོ། །ཞེས་བྱ་བ་འདིར་ ཀུན་འདར་མས་ཁུ་བ་བསྐྱེད་པར་བཤད་པ་
དང༌། བཤད་པའི་རྒྱུད་སཾ་ཊི་ལས། རྩ་གཉིས་སྐྱེ་གནས་དབུས་སུ་ནི། །གཡོན་དང་གཡས་པའི་ངོས་དག་
ལས། །གཡོན་ལས་ཁུ་བ་རྣམས་ཤེས་བྱ། །གཡས་པ་ལས་ནི་ཁྲག་ཉིད་དོ། །ཞེས་བྱ་བ.ར་རྐྱང་མས་བསྐྱེད་པར་བཤད་
པ་རྣམས་ཀྱི་དགོངས་པ་རྣམས་རྩའི་ཕྱོགས་རེ་ལ་དགོངས་པ་ཡིན་པའི་ཕྱིར་མི་འགལ་ཏེ་ཀུན་འདར་མས་གོང་དུ་བསྟན་པ་ལྟར་
སྨིན་མཚམས་དང་གསང་གནས་སུ་ཁུ་ཁྲག་གཉིས་མི་གཡོ་བར་འཛིན་པས་རྩ་རྒྱུད་འདིར་སྨིན་མཚམས་ཀྱི་བྱང་སེམས་ལ་དགོངས། བཤད་རྒྱུད་
ལས། རྐྱང་མར་ཁུ་བ་འབབ་པ་ལ་དགོངས་པས་སོ་ཞེས་བྱ་བར་ཤེས་པར་བྱའོ། །རྩ་སུམ་ཅུ་རྩ་གཉིས་པོ་འདི་ལ་ས་དང་སྦྱར་བ་
དང་། འཕོ་བ་དང་སྦྱར་བ་གཉིས་གསུངས་པ་ལས་ས་དང་སྦྱར་ན་ཐོག་མ་ནས་རིམ་པ་བཞིན་དུ་རྩ་དང་། རྩ་ཡི་གེ་
དང༌། བྱང་ཆུབ་ཀྱི་སེམས་དང་། རླུང་དང་། བྱང་ཆུབ་ཀྱི་ཕྱོགས་དང་། ལྷ་མོ་རྣམས་ཀྱིས་ས་རྣམས་ཀྱི་བགྲོད་
ཚུལ་བསྟན་པ་དང་། དེ་ཉིད་ཀྱིས་རྩ་རྣམས་གནས་གང་ན་གནས་པ་དང་། བྱང་ཆུབ་ཀྱི་སེམས་ཇི་ལྟ་བུ་གནས་པ་
རྣམས་ཀྱང་ཤེས་པར་ནུས་ཏེ། དེའང་འོག་ལེའུ་བདུན་པ་དང་། སཾ་པུ་ཊའི་བརྟག་པ་དྲུག་པའི་སྐབས་སུའང་རྒྱས་
པར་འཆད་པར་འགྱུར་རོ། །ལྷ་མོ་གང་གིས་དབང་བྱེད་པ་དང་འཕོ་བའི་འགྲོས་ཀྱི་དབང་དུ་བྱས་ན་རྩ་བདུད་འདྲལ་མ་
སྤངས་པའི་ཐོག་མཐའ་གཉིས་ནས་གཉིས་གཉིས་རིམ་པ་བཞིན་དུ་དབུས་སུ་ཐིམ་པ་ཡིན་ཏེ། དེ་དག་རེ་རེ་ལ་ཡང་
རྩ་དང་། རྩ་འཕོ་བའི་གནས་དང་། ཡི་གེ་དང་། འཕོ་བ་དང་། དགའ་བ་དང་། ཚེས་དང་། ལྷ་མོ་སྟེ་བདུན་
བདུན་གཅིག་ཏུ་བསྲེ་བ་ཕྱི་མའི་ལེའུ་བཞི་པའི་སྟེང་དུ་རྒྱས་པར་འཆད་པར་འགྱུར་ལ། དེ་དག་ཀྱང་ཁོ་བོས་བྱས་
པའི་རྗེ་བཙུན་རྡོ་རྗེ་བདག་མེད་མའི་བསྟོད་པའི་སྟེང་དུ་རྟོགས་པར་བྱས་ལ། འདིར་ཡང་དག་ཅི་རིགས་པ་ཅིག་
བསྟན་ཅིང་། འོག་མའི་རྒྱས་པར་བཤད་པའི་སྐབས་སུ་ཞིབ་ཏུ་རྟོགས་པར་བྱའོ། །རྩ་རྣམས་ཀྱི་མིང་གི་དོན་ནི་
གཞུང་ཉིད་ཀྱི་སྟེང་དུ་རྟོགས་པར་ནུས་ཏེ་འོ་ན་རྩ་སོ་གཉིས་པོ་དེ་དག་གི་མིང་དང་གནས་དང་། ལས་རྣམས་གང་ཡིན་སྙམ་ན། ཡེ་ཤེས་རྟོག་
པས་མི་ཕྱེད་པས་མི་ཕྱེད་མ་སྟེ་སྤྱི་བོར་གནས་ནས་སོ་དང་སེན་མོའི་ཁམས་འབབ་པ་དང་། དེ་བཞིན་དུ་རྣམ་རྟོག་ཕྲ་བ་བསྐྱེད་པས་ཕྲ་གཟུགས་མ། སྤྱི་གཙུག་
ཏུ་གནས་ནས་སྐུ་དང་སྤ་འབབ་པ་དང་། བདེ་བ་ལ་རྩེ་ཞིང་རོལ་བས་རྩེ་བ་མ། རྣ་བ་གཡས་པ་ནས་ལྤགས་པ་དང་དྲི་མ་འབབ་པ་དང་། ལུས་ཀྱི་གཡོན་
ཕྱོགས་ལ་བརྟེན་ཅིང་གཡོན་དུ་འཁོར་བས་གཡོན་པ་མ། ལྟག་པ་ནས་ཤ་ཁམས་དང་། སངས་རྒྱས་ཀྱིས་ལ་ཐག་ཐུང་བས་སམ་ཟླུམ་པོའི་གཟུགས་ཅན་ཉིད་
ཀྱིས་ཐུང་ངུ་མ། རྣ་བ་གཡོན་པ་ནས་ཆུ་རྒྱུས་ཀྱི་ཁམས་དང་། སྲིད་ཞིའི་མཐའ་ལ་མི་གནས་པའི་རྟོགས་པ་བསྐྱེད་པས་རུས་སྦལ་སྐྱེས་མ། སྨིན་དབུས་སུ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
རུས་པ་དང་། བདེ་བ་ཡིད་ལ་བྱེད་པས་བསྒོམས་པ་མ་མིག་གཉིས་ནས་མཁལ་མ་དང་། རྟོག་པའི་དྲི་མ་འཁྲུད་པས་དབང་མ། དཔུང་པའི་རྩ་བ་ནས་སྙིང་
དང༌། ཉོན་མོངས་པ་བསྐྱེད་པས་སྐྱོན་མ་མཆིན་ཁུང་ནས་མིག་དང༌། བདེ་བའི་ཡེ་ཤེས་ལ་འཇུག་པར་བྱེད་པས་འཇུག་མ་ནུ་མ་གཉིས་ནས་མཁྲིས་པ་
དང༌། ཏིང་ངེ་འཛིན་བསྐྱེད་པར་བྱེད་པས་མ་མོ་སྟེ་ལྟེ་བ་ནས་གློ་བ་དང་། རྣམ་རྟོག་གི་ཉི་མ་ནུབ་པས་མཚན་མོ། སྣ་རྩེ་ནས་རྒྱུ་མ་དང་། ཉོན་མོངས་པའི་
གདུང་བ་ཞི་བས་བསིལ་སྦྱིན་མ་ཁ་ནས་ཆུ་རྒྱུས་དང་། དྲོད་བསྐྱེད་པས་ཚ་བ་མ་མགྲིན་པ་ནས་ལྟོ་བ་དང་། བྱང་སེམས་བརྐྱང་ནས་འབབ་པས་བརྐྱང་མ་
དང་། རྟོག་པ་ཐམས་ཅད་འཇིགས་ཤིང་འདར་བར་བྱེད་པས་ཀུན་འདར་མ་དང་། བདེ་བའི་རོ་མྱོང་བས་རོ་མ་དང་། དེ་གསུམ་གྱི་གནས་དང་བྱེད་ལས་སྔར་
བཤད་ཟིན་ལ། བདེ་བ་ལ་གཞོལ་བས་གཞོལ་མ། སྙིང་ཁ་ནས་བཤང་བ་དང་། བདེ་བས་ཡིད་ཚིམ་པས་རངས་མ། འདོམ་བར་ནས་རྒྱུས་པ་དང་། ཏིང་
ངེ་འཛིན་མུན་པ་ལྟ་བུར་བསྐྱེད་པས་ཤིན་ཏུ་གཟུགས་ཅན་མ། རྟོགས་ལ་གནས་ནས་བད་ཀན་དང༌། ཐམས་ཅད་ལ་མཉམ་པའི་སེམས་བསྐྱེད་པས་སྤྱི་
མ། བཤང་ལམ་ནས་རྣག་དང་། ཡེ་ཤེས་ཀྱི་རྒྱུ་སྟེར་བས་རྒྱུ་སྦྱིན་མ། བརླ་གཉིས་ནས་ཁྲག་དང་། སྡུག་བསྔལ་གྱི་སྦྱོར་བ་དང་བྲལ་བར་བྱེད་པས་སྦྱོར་
བྲལ་མ། བྱིན་པ་གཉིས་ནས་རྡུལ་དང་། ཏིང་ངེ་འཛིན་ཡིད་དུ་འོང་བ་བསྐྱེད་པས་སྡུག་གུ་མ། སོར་མོ་བཅུ་དྲུག་ནས་ཚིལ་བུ་དང་། ཡིད་ལ་འདོད་པ་གྲུབ་
པས་གྲུབ་མ། བོལ་གོང་ནས་མཆི་མ་དང་། རྣམ་རྟོག་ཡེ་ཤེས་སུ་བསྒྱུར་བས་འཚེད་མ། མཐེ་བོང་བཞི་ནས་མཆིལ་མ་དང་། དེ་བཞིན་དུ་ཡིད་བདེ་བའི་
ཏིང་ངེ་འཛིན་བསྐྱེད་པས་ཡིད་བཟང་མ་པུས་མོ་ནས་སྣབས་དང་། སྐུ་གསུང་ཐུགས་ཀྱི་རྩ་གསུམ་ལ་ལན་གསུམ་དཀྲིས་པས་སུམ་སྐོར་མ་དང་། འདོད་པའི་
རྣམ་རྟོག་བསྐྱེད་པས་འདོད་མ་དང་གཉིས་ནི་སྙིང་གའི་རྒྱབ་མཚམས་གཉིས་ལ་གནས་ལ། བདེ་བའི་རྟེན་བྱེད་པས་ཁྱིམ་མ་དང་། རྟོག་པའི་སྲོག་གཅོད་པས་
གཏུམ་མོ་དང་གཉིས་ནི་སྙིང་ཁའི་མདུན་གྱི་མཚམས་གཉིས་ན་གནས་ཏེ། འདི་བཞི་སྙིང་ཁའི་རྩ་བཞི་ལས་བརྒྱད་དུ་ཕྱེས་པའི་མཚམས་ནས་རླུང་དང་བདུད་རྩི་
ལྔ་འདྲེས་པའི་ཁམས་འབབ་པའོ། །རྟོག་པའི་འཆིང་བ་འདྲལ་བས་བདུད་འབྲལ་མ་ནི་ཀུན་འདར་གྱི་རྒྱབ་ཀྱི་ཆ་ལ་བརྟེན་ནས་མི་རྟོག་པར་བསྐྱེད་པར་བྱེད་
དོ། །འདི་ལ་ན་རོ་པ་དང་། སྙིང་འགྲེལ་ལས། ལྕེའི་དབུས་སུ་བདུད་འབྲལ་མ་སྐུད་པ་ནག་པོའི་གཟུགས་ཀྱིས་ལྕེའི་རྩེ་མོར་བྱུང་བ་ཞེས་ཀྱང་འཆད་དོ། །
སྦས་པའི་རྩ་ལྔ་ནི་སྙིང་ཁར་གནས་ཏེ། སཾ་ཊི་ལས། ལུས་ཅན་སྙིང་ཁའི་དབུས་སུ་ནི། །རྩ་རྣམས་ལྔར་ནི་རྣམ་པར་གནས། །ཞེས་སོ། །རྩ་དེ་དག་
གི་ཐུན་མོང་གི་ལས་ལའང་ཞུ་བ་ནི་ཀྱེ་བཅོམ་ལྡན་འདས་ཞེས་བོས་ནས། རྩེ་སུམ་བཅུ་རྩ་གཉིས་པོ་འདི་རྣམས་ཀྱི་བྱེད་ལས་དང་རང་བཞིན་ཅི་ལྟ་
བུ་ལགས་ཞེས་བསྟན་ནས། ལན་ ལ་ཤེས་རབ་དོན་དམ་པའི་ལས་དང་། ཐབས་ཀུན་རྫོབ་ཀྱི་ལས་གཉིས་ལས་དང་པོ་ནི་ བཅོམ་ལྡན་འདས་ཀྱིས་
བཀའ་སྩལ་པ་སྲིད་གསུམ་ཡོངས་གྱུར་ཞེས་བྱ་བ་ནི་རྩའི་རང་བཞིན་ཏེ། འདོད་པ་དང་གཟུགས་དང་གཟུགས་མེད་པའི་
སྲིད་པ་གསུམ་སྤྱི་དོན་གྱི་.སྲིད་གསུམ་འོ། །ཞུ་བ་དང་བདེ་བ་དང་མི་རྟོག་པ་ནི་ལམ་དུ་བྱས་པའི་སྦས་དོན་གྱི་ སྲིད་
གསུམ་འོ། །སྐུ་དང་གསུང་དང་ཐུགས་སམ་སྐུ་གསུམ་ནི་མཐར་ཐུག་གི་སྲིད་པ་གསུམ་མོ། །ཡོངས་གྱུར་པ་ཞེས་བྱ་
བ་ནི་ལམ་དུ་གྱུར་པ་དང་མ་གྱུར་པའི་བྱེ་བྲག་གིས་ཐམས་ཅད་རྩ་འདི་དག་གིས་བསྐྱེད་པས་ན་གསུམ་གྱི་རང་བཞིན་
ཞེས་བྱ་བའི་དོན་ཏོ། །དེ་བས་ན་.དེ་དག་གི་རྟེན་དང་རང་བཞིན་དུ་གྱུར་པའི་རྩ་རྣམས་ལམ་གྱིས་ཡོངས་སུ་འགྱུར་པའམ་ལམ་དུ་བྱས་ན་ རྩ་
ཐམས་ཅད་ནི་གཟུང་བ་དང་འཛིན་པ་རྣམ་པར་སྤངས་ཏེ། རྟོག་པ་མེད་པའི་ཏིང་ངེ་འཛིན་སྐྱེད་པར་བྱེད་དོ་ཞེས་བྱ་བ་དོན་
དམ་པའི་ལས་སོ། །གཉིས་པ་ནི། ཡང་ན་ཞེས་བྱ་བ་ནི་དེ་ཐབས་ཀྱི་མ་ཟིན་ཏེ་ལམ་དུ་མ་བྱས་པ་ཀུན་རྫོབ་ཀྱི་ལས་ལྟར་ན་
ཞེས་བྱ་བའི་དོན་ཏོ། །དེ་ལྟར་ན་ཐབས་སྤྲོས་པའི་རང་བཞིན་རྩ་ནི་ཐམས་ཅད་ཀྱིས་ཐ་མལ་གྱི་རྟོག་པ་དང་བུ་ཚའི་ལུས་ཀྱི་དངོས་པོ་བསྐྱེད་པའི་
མཚན་ཉིད་དུ་ནི་རྟག །ཅེས་བྱ་བས་ཕ་མའི་རྩ་ལས་དྭངས་མ་བྱུང་བས་བུ་ཚའི་ལུས་སྐྱེད་པར་བྱེད་དོ་ཞེས་བྱ་བའི་
དོན་ཏེ། བྱང་སེམས་སུམ་ཅུ་རྩ་གཉིས་ཀྱིས། །གང་ཚེ་འདིར་ནི་གང་གྱུར་པ། །ཕུང་པོ་དབང་པོ་འབྱུང་བ་
ཡི། །སངས་རྒྱས་དེ་ཡི་དེ་མ་ཐག །ཅེས་གསུངས་པ་ལྟ་བུའོ། །ཡང་།.སཾཊིར། རུས་པ་རྐང་དང་ཁུ་བ་ནི། །



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཕ་ལས་སྐྱེས་པ་གསུམ་དུ་བརྗོད། །པགས་པ་དང་ནི་ཤ་དང་ཁྲག །མ་ལས་སྐྱེས་པ་དེ་བཞིན་བརྗོད། །ཅེས་བྱ་བ་
ལ་སོགས་པའང་གསུངས་སོ། །རྩེ་དང་བྱང་ཆུབ་ཀྱི་སེམས་བཤད་ཟིན་ཏོ།། །།གཉིས་པ་སྡོམ་པའི་རབ་ཏུ་དབྱེ་
བ་ནི། སྡོམ་པའི་དབྱེ་བའང་བཤད་པར་བྱ་སྟེ་ཞེས་བྱ་བ་ལ་སོགས་པ་སྟེ། འདི་ལ་སྤྱིའི་དོན་དང་། ཡན་ལག་གི་
དོན་གཉིས་ལས། དང་པོ་ལ་ལྔ་སྟེ། གནས་གང་དུ་སྡོམ་པ་དང༌། ཇི་སྙེད་ཅིག་སྡོམ་པ་དང༌། གང་སྡོམ་པ་
དང༌། སྡོམ་པ་རང་གི་ངོ་བོ་དང་། ཐབས་གང་གིས་སྡོམ་པའོ། །དང་པོ་གང་དུ་སྡོམ་ན། ཕྱི་རོལ་དུ་ནཱ་ལེནྡྲ་ལ་
སོགས་པ་གཙུག་ལག་ཁང་དུ་རྩ་བའི་སྡེ་པ་བཞི་གནས་པ་ལྟར། འདིར་གང་དུ་སྡོམ་པའི་གནས་ནི་རང་གི་ལུས་ཏེ་
འཁོར་ལོ་བཞི་དང་རྩ་གསུམ་ལ་སོགས་པའོ། །ཇི་སྙེད་ཅིག་སྡོམ་ན་ཕྱི་རོལ་ཏུ་སྤོང་བའི་ཆོས་མང་པོ་བསྡུས་པ་
ལྟར། འདིར་ཇི་སྙེད་ཡོད་པའི་ཆོས་ཐམས་ཅད་¸ནང་དུ་རྩ་དང་འཁོར་ལོ་ལ་སོགས་པར་བསྡུས་པས་ ཕྱིའི་སྤྲོས་པ་
ཐམས་ཅད་འདིར་གཅོད་པར་བྱས་པས་ལམ་ལ་སོམ་ཉི་སེལ་བར་བྱེད་དོ། །གང་སྡོམ་ན་མི་མཐུན་པའི་ཕྱོགས་སྡོམ་
པས་སྡོམ་པ་སྟེ། ཕྱི་རོལ་དུ་ཉན་ཐོས་ལུས་ངག་གི་ཁ་ན་མ་ཐོ་བ་སྡོམ་ལ། བྱང་ཆུབ་སེམས་དཔས་སེམས་ཀྱི་ཁ་ན་
མ་ཐོ་བ་སྡོམ་ཞིང་། འདིར་མཚན་མ་དང་རྣམ་པར་རྟོག་པ་ཐམས་ཅད་སྡོམ་པའོ། །སྡོམ་པ་རང་གི་ངོ་བོ་ནི་ ཚུལ་
དེས་བདེ་བར་གྱུར་པས་སྡོམ་པ་སྟེ། མཐུན་པ་རྣམས་ཀྱི་དཀའ་ཐུབ་བདེ། །ཞེས་བྱ་བ་ལ་སོགས་པ་ལྟ་བུར་འདིར་
ཡང་རང་བྱུང་གི་ཡེ་ཤེས་བདེ་བ་མཆོག་ཏུ་གྱུར་པ་སྟེ། སཾ་ཞེས་བྱ་བ་བདེ་བར་བཤད། །སངས་རྒྱས་ཀུན་གྱི་བདེ་
ཆེན་ཡིན། །སྒྲ་མ་ཐམས་ཅད་མཉམ་སྦྱོར་བས། །མཆོག་ཏུ་བདེ་བས་བདེ་བའི་མཆོག །ཅེས་སངས་རྒྱས་
མཉམ་སྦྱོར་ལས་གསུངས་པ་ལྟ་བུའོ། །སྡོམ་པའི་ཐབས་ནི་ཕྱི་རོལ་དུ་བརྗོད་པས་ཐོབ་པ་ལྟར་འདིར་ཕྱག་རྒྱའི་ལམ་
མམ་གཏུམ་མོ་སྦྱར་བ་དང་འཛག་པ་ལས་སོ་ སྟེ་གཞུང་དུ་འཆད་པ་ལྟར་རོ། །སྤྱིའི་དོན་ཏོ། །ཡན་ལག་གི་དོན་ལ། བཤད་
པར་དམ་བཅའ་བ་ནི། ཆོས་ཐམས་ཅད་ནང་དུ་སྡུད་ཅིང་རྟོག་པ་འགོག་པས་ སྡོམ་པ·་དང་སྤྲོས་པ་གཅོད་པའི་ཐབས་དེའི་དབྱེ་བའང་བཤད་པར་
བྱ་སྟེ་ཞེས་བྱ་བའི་སྡོམ་པ་ནི་བཤད་ཟིན་ལ། དབྱེ་བ་ནི་ཕྱི་རོལ་ན་ཇི་སྙེད་ཡོད་པ་དེ་ནང་དུ་སྤྲོས་པ་གཅོད་པ་སྟེ། ཇི་
ལྟར་ཕྱི་རོལ་དེ་བཞིན་ནང་། །སྡོམ་པའི་དེ་ཉིད་རབ་ཏུ་དབྱེ། །ཞེས་འཆད་པར་འགྱུར་རོ། །དེ་ལ་འདིར་གནས་
དང་། མང་པོ་གཅིག་ཏུ་སྡོམ་པ ་སྟེ་ཇི་སྙེད་སྡོམ་པ་དང་དེའི་ཐབས་¸དང་གསུམ་འཆད་ལ། གཉིས་པོ་ཤུགས་ཀྱིས་འབྱུང་
ངོ༌། །དོན་དངོས་དེ་ལ་གསུམ་ལས། དང་པོ་རྩ་གཉིས་ཀྱི་རྣམ་གཞག་ནི.་གཞུང་རིམ་པ་ལྟར་སྦྱར་ཏེ། ཨཱ་ལིའི་རྣམ་པས་
བརྐྱང་མ་ནས་བྱང་ཆུབ་ཀྱི་སེམས་ཐིག་ལེ་ཟླ་བ་ལྟར་དཀར་བ་འབབ་པ་ནི་ཤེས་རབ་ཅེས་བྱ་བ་གཡོན་པའི་བརྡ་ཉིད་དམ་
གཡོན་པ་ནས་འཛག་པའི་ཚེ་མི་རྟོག་པར་འགྱུར་བས་ན་ཤེས་རབ་སྤྲོས་བྲལ་གྱི་ཆ་སྟེ་རྩ་གཡོན་པ་ལ་ལ་ནཱའོ། །ཀཱ་ལིའི་
རྣམ་པས་_རོ་མ་ནས་བྱང་ཆུབ་ཀྱི་སེམས་ རཀྟ་ཉི་མ་ལྟར་དམར་བ་འབབ་པ་ནི་ཐབས་ཞེས་བྱ་བ་གཡས་པའི་
བརྡའམ། ར་ས་ནཱ་ལས་གཏུམ་མོ་སྦྱོར་བའི་ཐབས་ སྤྲོས་པའི་ཆ་ཡིན་པས་གཡས་པ་ར་ས་ནཱའི་རྩའོ། །རྩ་གཉིས་པོ་
འདིས་རྒྱུད་ཕྱི་མ་ལས་ནང་གི་སྙོམས་པར་འཇུག་པར་བཤད་པ་དེ་ལྟར་རིག་པར་བྱའོ། །གཉིས་པ་རྩ་དང་འཁོར་ལོ་



37
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གསུམ་གྱི་རྣམ་གཞག་ནི། ཆོས་དང་ལོངས་སྤྱོད་རྫོགས་པ་ཞེས་བྱ་བ་གསུམ་ཚན་གཉིས་པོ་འདིས་ཀྱང་རྩ་གསུམ་
ལ་ཤེས་པར་བྱ་སྟེ། དབུ་མར་རླུང་སེམས་ཆུད་ན་རྣམ་རྟོག་ཐམས་ཅད་ནུབ་པས་ཆོས་ཀྱི་སྐུ་དང་། བརྐྱང་མ་ནས་ཐིག་ལེ་འབབ་པས་བདེ་བ་ལ་
ལོངས་སྤྱོད་པ་ལོངས་སྤྱོད་རྫོགས་པའི་སྐུ་དང༌། རོམ་ནས་མེ་སྦར་ཞིང་སྤྲུལ་པ་སྤྲུལ་པའི་སྐུ་སྟེ། སཾ་ཊིར་ཡང་གསུངས་པ། མགྲིན་པ་ནས་
བརྩམས་གཡོན་པའི་རྩ། །ལོངས་སྤྱོད་རྫོགས་པའི་སྐུ་ཅན་མ། །ཞེས་གསུངས་པ་འདིས་གཉིས་པོ་ཤུགས་ལས་
ཤེས་སོ། །ཡང་ན་གསུམ་པོ་འདིས་འཁོར་ལོ་བཞི་བསྟན་ཏེ་ལྟེ་བ་སྐུ་དང་མགྲིན་པ་གསུང་དང་སྙིང་ག་ཐུགས་རྣམས་བསྟན་
ཏེ། སྐ་གསུམ་ལུས་ཀྱི་ནང་དུ་ནི། །འཁོར་ལོའི་གཟུགས་ཀྱིས་བརྗོད་པར་བྱ། །སྐུ་གསུམ་ཡོངས་སུ་ཤེས་པ་
ནི། །བདེ་བ་ཆེན་པོའི་འཁོར་ལོར་བརྗོད། །ཅེས་ཕྱི་མའི་བཞི་པ་ལས་རྒྱས་པར་ཤེས་པར་བྱའོ། །གསུམ་པ་ རྩ་དང་
འཁོར་ལོ་བཞིའི་རྣམ་གཞག་ ལ་བདུན་ལས་དང་པོ་ཡི་གེ་དང་ལྷ་མོར་བཞག་པ་ནི། ཨེ་ཝཾ་མ་ཡ་ཞེས་བྱ་བ་ལ་སོགས་པས་
འཁོར་ལོ་བཞི་ལ་སྦྱར་བ་སྟེ། ཡི་གེ་བཞིས་ནི་འཁོར་ལོའི་དབྱེ་བ་ དབྱིབས་བསྟན་ཞེས་ཀྱང་གསུང་། ལྟེ་བ་ཨེ་ཡི་རྣམ་པ་གྲུ་
གསུམ་ས་དག་པ་ལྷ་མོ་སྤྱན་མ་དང༌། སྙིང་ག་ཝཾ་གྱི་རྣམ་པ་ཟླུམ་པོ་ཆུ་དག་པ་བདག་མ་སྟེ་མ་མ་ཀིར་བརྗོད་ཅིང་། མགྲིན་པ་མ་ཡི་རྣམ་པ་གྲུ་བཞིའི་ནི་མེ་དག་
པ་ལྷ་མོ་གོས་དཀར་མོ་དང་། སྤྱི་བོ་ཡ་ཡི་རྣམ་པ་ཟླ་གམ་ནི་རླུང་དག་པ་སྒྲོལ་མར་བརྗོད་ལ། འདིར་དབྱིབས་མཐུན་པའི་ཚུལ་ནི་འགའ་ཞིག་ནང་གི་རྩ་
ཡིག་དང་། འགའ་ཞིག་ཕྱིའི་དབྱིབས་ཙམ་མཐུན་པ་ཡིན་ནོ། དེ་ན་རིམ་པ་བཞིན་ས་རླུང་སོགས་འབྱུང་བ་བཞིའི་རླུང་རྒྱུ་ཞིང་གནས་པས་ལྷ་
མོ་བཞི་བསྟན་ཏེ། རྒྱས་པར་ནི་ཆོས་བཅུ་དང་། བཅུ་གཅིག་ལ་སོགས་པར་སྦྱར་ཏེ་བཤད་པའི་རྒྱུད་ལས་ ཨེ་ནི་ས་
རུ་ཤེས་པར་བྱ། །ལ་སོགས་གསུངས་པའི་ཚིག་གླེང་གཞིར་རྒྱས་པར་བསྟན་ཟིན་ཏོ། །འཁོར་ལོའི་རྩ་འདབ་ཀྱི་གྲངས་ནི་
གོ་སླ་ སྟེ་ལྟེ་བ་སྤྲུལ་པའི་འཁོར་ལོ་ལ་འདབ་མ་དྲུག་ཅུ་རྩ་བཞི་སྟེ། དེའི་དབང་གིས་ཕྱི་རོལ་དུ་དབྱུ་གུ་ ༦༤ དང༌། སྙིང་ག་ཆོས་ཀྱི་འཁོར་ལོ་ལ་
འདབ་མ་བརྒྱད་ཀྱི་དབང་གིས་ཐུན་ཕྱེད་པ་བརྒྱད་དང༌། མགྲིན་པ་ལོངས་སྤྱོད་རྫོགས་པའི་འཁོར་ལོ་ལ་འདབ་མ་བཅུ་དྲུག་གི་དབང་གིས་འཕོ་བ་
༡ དང༌། སྤྱི་བོ་བདེ་བ་ཆེན་པོའི་འཁོར་ལོ་ལ་འདབ་མ་ ༣༢ ཀྱི་དབང་གིས་ཆུ་ཚོད་ ༣༢ འབྱུང་ལ། དེའི་ཡི་གེ་དགོད་པ་ནི་འོག་ཏུ་
བསྟན་ཏེ། བཤད་པའི་རྒྱུད་ཀྱི་བརྟག་པ་དང་པོ་དངོས་དང་། དྲུག་པར་ཀྱང་ཤེས་པར་བྱའོ། །འདིར་སྤྲུལ་པའི་འཁོར་ལོ་
ཞེས་སོགས་ཀྱི་སྒྲ་དོན་ནི་ཕྱི་མའི་བཞི་པ་ལས་འཆད་པར་འགྱུར་རོ། །དེ་ལྟར་འཁོར་ལོ་བཞིའི་གྲངས་ཀྱི་རིམ་པས་ཆོས་བཞི་ཚན་རྣམས་
རྣམ་པར་གཞག་པ་ཞེས་བྱ་བ་ལ། ཇི་སྐད་དུ་བཤད་པའི་ཇི་སྙེད་ཡོད་པའི་ཆོས་རྣམས་འཁོར་ལོ་བཞིར་བསྔས་ལ་
མོས་པ་བྱས་ན་འཁོར་ལོའི་བསྒོམ་པ་ཡོངས་སུ་རྫོགས་པ་ན། ཕྱི་རོལ་གྱི་སྤྲོས་པ་དེ་དག་གི་བསྒོམ་པའང་ཡོངས་
སུ་རྫོགས་པར་འགྱུར་ཏེ། དེ་བས་ན་སྤྲོས་པའི་སྒྲོ་འདོགས་ཉུང་ངུས་བཅད་པ་འདི་ཉིད་རྣལ་འབྱོར་པའི་ལམ་ཐུན་
མོང་མ་ཡིན་པའོ་ཞེས་བྱ་བར་དགོངས་སོ། །དེ་ལ་རྒྱས་པར་བཤད་པ་ལ་ ཞེས་གསུངས་པས་ཕྱི་མ་ལྔ་རྒྱས་བཤད་དུ་སྦྱར། ཡང་
ན་འདི་བདུན་ཆར་རྩ་དང་འཁོར་ལོ་བཞིའི་རྣམ་གཞག་ཡིན་པས་འཁོར་ལོའི་གྲངས་ཀྱི་རིམ་པ་རྣམ་པར་གཞག་པ་གསལ་བྱེད་དུ་སྦྱར་ན་རུང་བར་རྟོག་གོ །དེས་
ན་གསུམ་པ་སྐད་ཅིག་མ་བཞི་ནི་དུས་ཚོད་དོ། །དེ་ནི་ཕྱི་རོལ་གྱི་གང་ཡང་རུང་བའི་བྱ་བ་གཅིག་ལའང་ཐོག་མར་རྩོམ་
པ་ དུ་མ་ལ་འཇུག་པ་ནི་རྣམ་པ་སྣ་ཚོགས་པའི་སྐད་ཅིག་མའོ། །དེ་ནས་ཡོངས་སུ་རྫོགས་པ་ནི་རྣམ་པར་སྨིན་པའི་སྐད་ཅིག་མ་



གན་མརྟན་འགྲེལ་ཚུད་དོན་གསལ་བའི་སྒྱུན་ཤེལ། །
ཡིན་ནོ། །དེ་ལ་རྟོག་དཔྱོད་བྱེད་པ་ནི་རྣམ་པར་ཉེད་པའི་སྐད་ཅིག་མཉིད་དོ། །དེ་དག་གི་རྟོག་པ་མེད་པ་ནི་མཚན་ཉིད་
དང་བྲལ་བའི་སྐད་ཅིག་མའོ། །དེ་བྱེ་བྲག་པ་དབང་ལ་སྦྱར་བ་ནི་ཕྱིམའི་གསུམ་པ་ལས་འཕུད་དང་ཚངས་ལ་སོགས་པས། ཞེས་
སོགས་འབྱུང་ངོ། །འདིར་འཁོར་ལོ་བཞི་ལ་མས་རིམ་གྱིས་སྦྱར་རོ། །ཡང་འདིས་བདེན་པ་བཞིར་བཞག་པ་ནི་གཙོབོར་ཉན་
ཐོས་ལ་གྲགས་པ་འཕགས་པའི་སྤྱོད་ཡུལ་དུ་གྱུར་པའི་བདེན་པ་བཞི་ནི་ཟག་བཅས་འབྲས་བུས་བསྡུས་པ ཕྱི་རོལ་ན་ཕུང་པོ་ལ་སོགས་པ་གང་
ཅི་ཡང་རུང་བ་ཐམས་ཅད་སྡུག་བསྔལ་གསུམ་མམ་བརྒྱད་ཀྱིས་སྡུག་བསྔལ་བ་ཡིན་ཏེ་དེ་ནི་ཡོངས་སུ་ཤེས་པར་བྱ་
བའོ། །དེའི་རྒྱུད་ལས་དང་ཉོན་མོངས་པ་ནི་སྡུག་བསྔལ་ཀུན་འབྱུང་བ་སྟེ་སྤང་བར་བྱ་བའོ། །སྡུག་བསྔལ་དང་
བྲལ་བ་ནི་འགོག་པ་སྟེ་མངོན་དུ་བྱ་བའོ། །དེ་ཐོབ་པའི་ཐབས་ནི་ལམ་སྟེ་འཕགས་པའི་ལམ་ཡན་ལག་བརྒྱད་དེ་
པསྟེན་པར་བྱ་བའོ། །དེའང་འདིར་ཆོས་མཐུན་པས་འཁོར་ལོ་ལ་མས་རིམ་མམ། ལམ་མགྲིན་པ་ལ་སྦྱར་ལ་མོས་
པར་བྱའོ། །ཡང་ཁ་པ་དེ་ཁོ་ན་ཉིད་བཞིར་བཞག་པ་ནི། ཕྱི་རོལ་དུ་གཙོ་བོར རྣལ་འབྱོར་གྱི་རྒྱུད་དག་ལས་གྲགས་པ་བསླུ་བ་མེད་
པའི་ཐབས་དེ་ཁོ་ན་ཉིད་བཞི་སྟེ། བདག་དམ་ཚིག་པ་ལྟར་བསྐྱེད་པ་ནི་བདག་གི་དེ་ཁོ་ན་ཉིད་དང༌། ཡེ་ཤེས་པ་གཞུག་
པ་ནི་ལྷའི་དེ་ཁོ་ན་ཉིད་དང་། ཨི་ལ་སོགས་པའི་ཡི་གེ་ལུས་ལ་འགོད་ཅིང་ཐོས་པ་སྔགས་ཀྱི་དེ་ཁོ་ན་ཉིད་དང༌། དེ་
རྣམས་ཡེ་ཤེས་ཆེན་པོར་ཤེས་པས་གཉིས་མེད་ཀྱི་ཏིང་ངེ་འཛིན་སྐྱོང་བ་ནི་ཡེ་ཤེས་ཀྱི་ཁོ་ནའོ། །ཡང་ན་ཅི་དང་ཅི་སྣང་བ་དེ་
ཐམས་ཅད་གསལ་བའི་བདག་ཉིད་ཡིན་པའི་ཕྱིར་བདག་གོ །དེ་ཉིད་གཟུགས་གོ་རི་ལ་སོགས་པར་གྲུབ་པ་ནི་
ལྷའོ། །དེས་མཚན་མ་དང་རྣམ་པར་རྟོག་པ་ལས་ཡིད་སྐྱོབ་པ་ནི་སྔགས་སོ། །དེ་དག་ཉམས་སུ་བླངས་པ་ལས་
བདེ་བ་ཆེན་པོ་རྟོགས་པ་ནི་ཡེ་ཤེས་སོ། །དེ་དག་ཀྱང་འཁོར་ལོ་བཞི་ལ་མས་རིམ་དུ་མོས་པ་བྱའོ། །དྲུག་པ་རྣམ་འབྱོར་
ཆེན་པོ་ལགྲགས་པའི་དགའ་བ་བཞི་ནི་ དུས་དང་པོར་རྩོལ་བ་ཆེ་ཞིང་བདེབ་ཆུང་བས་དགའ་བ་དང༌། དུས་གཉིས་པ་རྩོལཝ་4༤ཤིང་བདེས་མི་
བས་མཆོག་སྐུ་ཛག་བ་མ། གསུམ་མཐར་མྱོང་བར་འདོད་པའི་ཆགས་པ་དང་ལས་རྟགཟབྲལ་གྱི་དགའ་བ་དང༌། བཞིམku སྟོང༌ཟུང་དུ་མུན་པས་
ལྷན་ཅིག་སྐྱེས་པའི་དབཀའ་བའོ། །དེ་དག་ལང་ལེའུ་བརྒྱད་པ་དང་བཅུ་པ་ལས་འཆད་པར་འགྱུར་བས་དེའང་དེ་བཞིན་འཁོར་ལོ་
བནིལ་མས་རིམ་དུའོ། །བདུན་པ་ཉན་ཐོས་ལ་གྲགས་པའི་ སྡེ་པ་བཞི་ ནི་རང་གི་ཚུལ་ལུགས་མི་འགྱུར་བར་སྨྲ་བས་གནམ་བརྟན་པ་དང་། ཤེས་
བྱའི་གཞིལྔ་སོགས་རྫས་སུ་ཡོད་པར་སྨད་མཚམས་ཅད་ཡོད་པར་སྨྲ་བ་དང༌། རྒྱས་རིགས་ཀྱི་བུ་ལྷན་ཅིག་ཏུ་ཚོགས་པས་ཀུན་གྱིས་བཀུར་བ་དང༌། ལྟ་སྤྱོད་
མཐུན་པ་མང་དུ་འདུས་པས་དགེ་འདུན་ཕལ་ཆེན་ནོ། །རྒྱས་པར་ཕྱག་རྒྱ་བསྡུས་པ་ལས་འཆད་པར་འགྱུར་བས་དེ་བཞིན་འཁོར་ལོ་
གཞིར་མས་རིམ་དུཤེས་པར་བྱའོ། །སྡོམ་པའི་དབྱེ་བ་བཤད་ཟིན་ཏོ།། །།གསུམ་པ་བྱང་ཆུབ་སེམས་ཀྱི་དཀྱིལ་
འཁོར་ནི་ཟླ་བ་དང་ཉི་མ་དང་ཨཱ་ལི་དང་ཀཱ་ལི་ཞེས་བྱ་བ་ ནི་དཔྲལ་བའི་གནས་སུས་ལས་ཐོབ་པའི་ཐིག་ལཟླ་བ་ལྟར་དཀར་བ་དང་། ཞེ་
བརམ་ལས་ཐོབ་པའི་རཀ་ཉི་མ་ལྟར་དམར་བ་དང༌། ཨཱ་ལི་སྟེ་གཡོན་བརྐྱང་མ་ནམ་ཐིག་ལེ་འཐབ་ས། ཀཱ་ལི་སྟེ་གཡས་ནས་མལྟའཐས་པ་སྟེ་
ཁམས་བདུད་རྩི་བྱང་ཆུབ་ཀྱི་སེམས་ཀྱི་དཀྱིལ་འཁོར་དེདག་གི་དབང་གིས་ཁམས་ཉམས་ཆད་འབྱུང་བ་ཤེས་པར་བྱ་བ་དང༌། ཨཱ
ལིཀཱལཾ་ཞེས་པ། འཁོར་ལོ་ལ་ཡི་གེ་དགོད་པ་ཡང་འདིར་གསུང་སྟེ་ལྟེ་བར་ཨཱ་ལི་ཕྲག་གཉིས་གཡོན་སྐོར། ཀཱ་ལི་ཧ་དང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཀ་སྤངས་པ་གཡས་སྐོར། སྙིང་གར་ཕྱོགས་བཞིར་བྷཾ་ཨཱི་བྷཾ་ཁཾ། མཚམས་བཞིར་ལཾ་མཾ་པོ་ཧཱུྃ་བཀོད། མགྲིན་
པར་ཨཱ་ལི་ཕྲག་གཅིག སྤྱི་བོར་ཨཱ་ལི་ཕྲག་གཉིས་བསྟན་ཏོ། །བཞི་པ་སྙིང་པོ་ཡེ་ཤེས་རླུང་ ནང་དུ་རླུང་གི་རྩིས་དང་སྦྱར་
བ་ནི། རྣལ་འབྱོར་པ་ཁམས་སྙོམས་པའི་རླུང་ལྡང་འཇུག་གནས་གསུམ་ལ་གཅིག་ཏུ་བརྩིས་པའི་དབུགས་སྟོང་སུམ་བརྒྱ་ལྔ་བཅུ་ལ་ འཕོ་བ་གཅིག་
དང་དེ་བཅུ་དྲུག་ .ལ་ཉིན་ཞག་གཅིག་དང་ཞེས་བྱ་བ་ལ་སོགས་པ་ འཕོ་བ་རེ་རེ་ལ་སྐད་ཅིག་མ་བཞི་བཞིར་དབྱེ་བས་དབྱུ་གུ་དྲུག་བཅུ་རྩ་བཞི་
སྟེ། དེ་རེ་རེ་ལ་དབུགས་སུམ་བརྒྱ་སུམ་ཅུ་རྩ་ཕྱེད་དང་བརྒྱད་རྒྱུ་བ་དང་། དབྱུག་གུ་གཉིས་གཉིས་ལ་ཆུ་ཚོད་རེ་རེ་སྟེ་སུམ་ཅུ་རྩ་གཉིས། རེ་རེ་ལ་ཡང་
དབུགས་དྲུག་བརྒྱ་བདུན་ཅུ་རྩ་ལྔ་རེ་རྒྱུ་བ་དང་། ཡང་དབུགས་ལྔ་སྟོང་བཞི་བརྒྱ་ལ་ཐུན་ཚོད་གཅིག དེ་བཞི་ལ་ཉིན་ཞག་གཅིག་སྟེ། འདི་དག་ནི་
ནང་དུ་འཁོར་ལོ་བཞི་ལ་རྒྱུ་བ་ཡིན་ལ། ཕྱི་རོལ་དུ་རྩིས་པ་རྣམས་ཀྱིས་བ་རུ་ར་འབྲིང་པོ་གཅིག་ལ་ཞོ་གཅིག་ཏུ་བྱས་
པའི་ཟངས་སྲང་བཅུ་གཉིས་ལ་རྒྱར་སོར་བཅུ་གཉིས། དཔངས་སུ་སོར་བརྒྱད་པའོ། །དེ་སྐད་དུ། ཉིན་མཚན་གྱི་
ནི་ཚད་ཀྱི་རྒྱུ། །ཟངས་མ་སྲང་ནི་བཅུ་གཉིས་ལས། །དཔངས་སུ་སོར་མོ་བརྒྱད་པ་ལ། །རྒྱར་ནི་སོར་མོ་བཅུ་
གཉིས་པའི། །སྣོད་ནི་ཚད་དང་ལྡན་པར་བྱ། །ཐུར་མ་གསེར་ལས་རབ་བྱུང་བ། །འོལ་མ་སེ་ནི་སུམ་ཅུར་
གསུངས། །སོར་མོ་དྲུག་གི་ཚད་ལ་ནི། །རབ་ཏུ་མཛེས་ཤིང་ཡོན་ཏན་ལྡན། །དེ་ཡི་ཚད་ཀྱིས་དབུགས་བྱས་
པར། །མཁས་པ་ཡིས་ནི་བསྒྲུབ་པར་བྱ། །ཆུ་སྲང་དྲུག་ཅུ་ཡི་ནི་ཚད། །ཅེས་རྡོ་རྗེ་མཁའ་འགྲོའི་ལེའུ་ཉི་ཤུ་དྲུག་
པ་ལས་གསུངས་སོ། །ཡང་ན་ཆུ་སྲང་དྲུག་ཅུ་རྩ་བཞི་པར་བྱེད་ན་རྒྱར་སོར་བརྒྱད། དཔངས་སུ་སོར་བཞི་པ་བྱས་
པའི་སྣོད་བྱས་ལ། དེ་ལ་ལྕགས་ར་ཏི་དྲུག་ཅུ་རྩ་བཞིའམ་གསེར་མན་ཇ་བཞི་ལས་བྱས་པའི་ཐུར་མ་སོར་དྲུག་པས་
བུ་ག་ཕུག་ན་འབྱུང་ངོ་ཞེས་མན་ངག་གོ །དེ་སྣོད་ཆུས་བཀང་བའི་སྟེང་དུ་བཞག་པས་དེ་གང་བའི་བར་ནི་དབྱུག་
ཚོད་དོ། །ནང་དུ་རྩིས་ན་དེའི་བར་ལ་རྣལ་འབྱོར་པ་ཁམས་སྙོམས་པའི་དབང་དུ་བྱས་པའི་དབུགས་ ལྡང་འཇུག་གནས་
གསུམ་གཅིག་ཏུ་བརྩིས་པའི་དབུགས་སུམ་བརྒྱ་སུམ་ཅུ་རྩ་ཕྱེད་དང་བརྒྱད་རྒྱུའོ། །ཡང་དེ་བཏེག་སྟེ་ཟད་པའི་བར་ལའང་དེ་
བཞིན་ནོ། །དེ་གཉིས་བསྡོངས་པ་ནི་ཆུ་ཚོད་གཅིག་གོ །དེའི་བར་ལ་རླུང་དྲུག་བརྒྱ་བདུན་ཅུ་རྩ་ལྔ་རྒྱུའོ། །ཆུ་ཚོད་
གཉིས་ནི་འཕོ་བ་གཅིག་སྟེ་ལུག་ལ་སོགས་པའི་མིང་ངོ༌། །རླུང་ནི་སྟོང་སུམ་བརྒྱ་ལྔ་བཅུའོ། །དེས་ནི་སྣ་གཡས་
གཡོན་གྱི་འཕོ་བ་རྫོགས་སོ། །འཕོ་བ་གཉིས་ནི་ཐུན་ཕྱེད་དེ་རླུང་ཉིས་སྟོང་བདུན་བརྒྱའོ། །དེ་གཉིས་ནི་ཐུན་གཅིག་
སྟེ་ལྔ་སྟོང་བཞི་བརྒྱར་རླུང་རྒྱུ་སྟེ་འཁོར་ལོ་གཅིག་ཡོངས་སུ་རྫོགས་སོ། །དེ་གཉིས་ལ་ཞག་ཕྱེད་དེ་རླུང་ཁྲི་བརྒྱད་
བརྒྱ། དེ་གཉིས་ལ་ཉིན་ཞག་གཅིག་སྟེ་རླུང་ཉི་ཁྲི་ཆིག་སྟོང་དྲུག་བརྒྱའོ། །དེ་ལྟ་བུའི་རླུང་སྟོང་བརྒྱད་བརྒྱ་བ་རེ་
འགགས་པས་ས་རེ་རེ་མངོན་དུ་བྱེད་དོ། །དེ་ལྟར་ན་ཕྱི་རོལ་གྱི་ཐམས་ཅད་ནང་དུ་ལུས་ལ་ཆུད་པར་ཤེས་པར་བྱ་བ་
འདི་ནི་ཐོས་བསམ་གྱིས་གཏན་ལ་ཕབ་པ་ཡིན་ནོ། །རླུང་གི་མངོན་པར་རྟོགས་པའང་ཞིབ་ཏུ་བཤད་པར་བྱ་
སྟེ། མངོན་པར་རྟོགས་པར་བཙལ་བར་བྱའོ། །དེ་ལྟར་ན་ཐམས་ཅད་བཞིའོ་ཞེས་བྱ་བ་ཇི་སྐད་བཤད་པའི་བཞི་ཚན་ལ་
སོགས་པ་ཐམས་ཅད་ནི་འཁོར་ལོ་བཞི་ལ་སྦྱར་བ་སྟེ་འཁོར་ལོ་བཞིའི་རྣམ་གཞག་ལས་འབྱུང་ངོ་ཞེས་བྱ་བའི་དོན་ཏོ། །དེ་དག་གིས་ནི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྟེན་དཀྱིལ་འཁོར་གསུམ་རླུང་དང་བཅས་པ་བསྟན་ཟིན་ཏོ། །ད་ནི་སྤྱི་དོན་གཉིས་པ་དེ་ལྟར་མོས་པར་བྱས་ནས་
མངོན་དུ་བྱེད་པའི་ཐབས་ནི། ལྟེ་བར་གཏུམ་མོ་སྦྱར་བ་ཞེས་བྱ་བ་ལ་སོགས་པ་སྟེ། འདི་ལ་རང་བྱིན་བརླབ་ལ་
སྦྱར་བ་དང་། དཀྱིལ་འཁོར་འཁོར་ལོ་ལ་སྦྱར་བ་གཉིས་ལས། དང་པོ་ནི་ཇི་ལྟར་བསྟན་པའི་འཁོར་ལོ་བཞི་ཡི་གེ་
དགོད་པ་དང་བཅས་པ་དང་། རྩ་གསུམ་དང་མེ་རླུང་གི་འཁོར་ལོ་གཉིས་ཀྱང་བླ་མའི་མན་ངག་གིས་གསལ་བར་
བྱས་ལ། བཤང་སྒོའི་རླུང་གཙུབས་པས་སུམ་མདོའི་མེ་སྦར་ཏེ། དེས་ལྟེ་བའི་ཨཾ་ ལས་མེ་ཆེར་འབར་བ་ནི། ལྟེ་
བར་གཏུམ་མོ་སྦྱར་ཞེས་བྱ་སྟེ། ཨོཾ་ནི་རྣམ་པར་རྟོག་པ་གསོད་པས་ཙཎྜ་ལཱི་ཞེས་བྱའོ། །མེ་དེ་རྩ་གཡས་_རོ་མའི་མེ་
དང་བསྡོང་ནས་སོང་སྟེ་ དེས་སྙིང་གའི་འཁོར་ལོ་བསྲེགས་པ་ནི། དེ་བཞིན་གཤེགས་པ་ལྔ་བསྲེགས་ཞེས་བྱ་སྟེ། དེ་
བཞིན་གཤེགས་པ་ལྔའི་བདག་ཉིད་ཀྱི་བྷཾ་ཨཱ་ནཱཾ་ཁཾ་ཧཱུྃ་དང་། མཚམས་སུ་ལཾ་མཾ་པཾ་ཏཱི་ནི་སྤྱན་མ་ལ་སོགས་པ་རྣམས་
སོ། །ཡང་མགྲིན་པར་སོང་སྟེ་བསྐོར་བ་ལན་གསུམ་བྱས་ནས་མགྲིན་པའི་འཁོར་ལོ་བསྲེགས་པ་ནི་སྤྱན་ལ་སོགས་
པ་ཡང་བསྲེགས་ཏེ་ཡ་ར་ལ་ཝ་བཞི་ཕྱི་སྐོར་གྱི་ཨཱ་ལི་བཅུ་གཉིས་སམ་བཅུ་དྲུག་བསྲེགས་ནས་_རབ་འབྱམས་པས། སྤྱན་
ལ་སོགས་པ་ཡང་བསྲེགས་ཏེ་ཞེས་པ་སྙིང་ཁའི་དེ་བཞིན་གཤེགས་པ་ལྔའི་ངོ་བོ་ཕྱོགས་དབུས་ཀྱི་ཡིག་འབྲུ་ལྔ་བསྲེགས་པར་མ་ཟད་སྤྱནམ་སོགས་ལྷ་མོ་བཞིའི་
ངོ་བོ་མཚམས་ཀྱི་ལཾ་མཾ་པཾ་ཏཾ་དང་བཅས་པ་ཡང་བསྲེགས་ཏེ། སླར་ཡང་གྱེན་དུ་འབར་བས་མགྲིན་པའི་འཁོར་ལོ་བསྲེགས་པ་ཡང་སྤྱན་ལ་སོགས་པ་བསྲེགས་
པའི་དོན་དུ་འཆད་དེ་ཡ་ར་ལ་ཝ་བཞི་ལ་དགོངས་པའོ་ཞེས་གསུངས་པས་སྙིང་ཁའི་མཚམས་བཞིའི་ཡིག་འབྲུ་བསྲེགས་པའི་དོན་དུ་གཙོ་བོར་འཆད་དོ། །
འདིར་ངོར་ཆེན་གྱི་གཞུང་ལྟར་རབ་འབྱམས་པས་བསྲེགས་པས་ཞེས་པས་སྤྱི་བོའི་འཁོར་ལོ་བསྲེགས་པར་བསྟན་པར་གསུངས། རྒྱུད་འདིའི་དོན་འགྲེལ་པ་
འདི་དང་ཀུན་མཁྱེན་གྱི་གཞུང་ལས་འཁོར་ལོ་བར་པ་གཉིས་ཁོ་ནར་བསྲེགས་པར་གསུངས་སོ། །སླར་ཡང་མེ་ལྕེའི་རྩེ་མོས་ སྤྱི་བོའི་ཧཱུྃ་ལ་ཕོག དེ་
ལས་བྱང་ཆུབ་ཀྱི་སེམས་ཀྱི་ཟླ་བ་ལྟར་དཀར་བའི་རྒྱུན་བབས་ནས་རྩ་གཡོན་པ་ བརྐྱང་མའི་ཐིག་ལེ་དང་བསྡོང་ནས་བརྒྱུད་ནས་
སྔར་བསྲེགས་པ་རྣམས་གསོས་བཏབ་སྟེ་ལྟེ་བའི་ཨ་གི་བར་དུ་ཕྱིན་པ་དང༌། དེ་ལས་མེ་ཆེར་འབར་བ་ཨ་ཝ་དྷཱུ་ཏཱི་
ནས་ཞུགས་ཏེ་སྤྱི་གཙུག་གི་འཁོར་ལོའི་ཧཾ་ལ་ཕོག་སྟེ། དེ་ལས་བྱང་ཆུབ་སེམས་ཀྱི་རྒྱུན་འཛག་པ་ནི་བསྲེགས་པས་
ཧཾ་ལས་རི་བོང་ཅན་ཏེ་ཟླ་བའི་བརྡས་བསྟན་པའི་བྱང་ཆུབ་ཀྱི་སེམས་འཛག་ཅེས་བྱ་བའི་དོན་ཏོ། །དེ་ནས་འབར་
འཛག་གི་རྣམ་པ་རྩེ་ཕྲད་པ་ལ་དམིགས་ཏེ་སྲོག་དང་རྩོལ་བ་ཡང་དག་པར་བསྡམས་པའི་སྟེ་རླུང་སྦྱོར་ལ་རྣལ་འབྱོར་དུ་
བྱའོ། །དེ་ལྟ་བུ་ལས་རང་བྱུང་གི་ཡེ་ཤེས་འབྱུང་བར་འགྱུར་ཞིང་། སྔར་བསྟན་པའི་ལས་ཀྱི་རླུང་རྣམས་ཀྱང་
འགགས་པ་དང་། ཆོས་མཐུན་པའི་ཉམས་ཐམས་ཅད་ཡོངས་སུ་རྫོགས་པར་འགྱུར་རོ། །གཉིས་པ་དཀྱིལ་འཁོར་
འཁོར་ལོ་དང་སྦྱར་ཏེ་བཤད་ན། ལྟེ་བ་ནི་ཤེས་རབ་ཀྱི་རྩ་མཛེས་པའི་སྤྱི་བོ་དང་ ཐབས་ཀྱི་རིགས་ཀྱི་བདག་པོའི་
ཁའོ། །སྲུབ་པོ་དང་སྲུབ་པའི་སྦྱོར་བས་_གཏུམ་མོ འི་བདེ་དྲོད་སྦར་བ་ ཡིས་ཞེས་པ་ནི་སྐད་ཅིག་གསུམ་པ་ལས་བྱུང་བའི་ཡེ་
ཤེས་ཀྱི་མེས་དེ་བཞིན་གཤེགས་པ་ལྔ་བསྲེགས་པ་ལས་བྱུང་བ་ནི་དེ་བཞིན་གཤེགས་པ་སྟེ་བདུད་རྩི་ལྔའི་དྭངས་མ་
བསྲེགས་ཤིང་བཞུ་བ་དང༌། སྤྱན་ལ་སོགས་པ་ཡང་བསྲེགས་པ་ནི་འབྱུང་བ་བཞིའི་དྭངས་མ་བསྲེགས་ཤིང་བཞུ་བའོ། །དེ་
ལྟར་ བསྲེགས་པས་རི་བོང་ཅན་ཐིག་ལེའི་རྒྱུན་སྤྱི་བོའི་ཧཾ་ལས་དབང་གི་གནས་སུ་འཛག་པ་ནི་སྤྱི་བོ་ནས་ཡས་འབབ་ཀྱི་དགའ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བ་བཞི་དབང་གི་གནས་སུ་བབ་ནས། མས་བརྟན་གྱི་དགའ་བ་བཞི་བརྟན་པར་བྱེད་པ་ཡིན་ནོ། འདི་ལ་བསྐྱེད་རིམ་གྱི་སྤྱི་
དང་མཐར་ཐུག་ལ་སྦྱར་ཚུལ་ཡང་གཞན་དག་འཆད་མོད་གོང་མ་རྣམས་མི་གསུངས་བས་བཞག་གོ །ལེའུའི་དོན་བསྟན་ཟིན་ཏོ། །ལེའུའི་
མིང་ནི་རྡོ་རྗེ་ནི་རྣམ་པར་རྟོག་པས་མི་ཕྱེད་པས་ལྷན་ཅིག་སྐྱེས་པའི་ཡེ་ཤེས་སོ། །རིགས་ནི་དེ་སྐྱེད་པར་བྱེད་པའི་རྒྱུ་
སྟེ་རྟེན་དཀྱིལ་འཁོར་བཞི་ མངོན་དུ་བྱེད་པའི་ཐབས་དང་བཅས་པའོ། །དེ་རྟོགས་པར་བྱེད་པའི་གཞུང་གི་དུམ་བུ་ནི་
ལེའུའོ། །དང་པོ་ནི་ལྷན་ཅིག་སྐྱེས་པའི་ཡེ་ཤེས་རྒྱུ་དང་བཅས་པ་འདི་བརྗོད་བྱའི་གཙོ་བོ་ཡིན་པའི་ཕྱིར་ཐོག་མར་
གསུངས་པ་ཡིན་ནོ། །ལེའུ་དང་པོའི་ཚིགས་སུ་བཅད་པ་སུམ་ཅུའི་རྣམ་པར་བཤད་པ་བསྟན་ཟིན་ཏོ་_ཁ་ཅིག་སུམ་ཅུ་རྩ་ལྔ་
ཞེས་པ་ནི་ལུསརྣམ་གཞག་སོགས་དང་བཅས་པ་ལ་དགོངས་པའོ།། །།དེ་ལྟར་ལེའུ་དང་པོས་ལྷན་ཅིག་སྐྱེས་པའི་ཡེ་ཤེས་ཀྱི་
མཚན་ཉིད་བསྟན་ནས། དེ་ཐོབ་པར་བྱེད་པའི་ཐབས་ཀྱི་རྒྱུད་བསྟན་ཏོ། །དེ་ལ་ གཙོ་བོར་ཐུན་མོང་གི་དངོས་གྲུབ་སྒྲུབ་ཚུལ་
དང་། གཙོ་བོར་མཆོག་གི་དངོས་གྲུབ་སྒྲུབ་ཚུལ་གཉིས་ལས། ཐོག་མར་གཙོར་ཐུན་མོང་གི་དངོས་གྲུབ་སྒྲུབ་པར་བྱེད་པའི་
ལེའུ་གཉིས་པ་བསྟན་པར་བྱའོ། །དེ་ལའང་ གཉིས་ལས་འབྲེལ་བ་ཅན་གྱི་ལེའུའི་དོན་ལས་ཐོག་མར་ལེའུའི་འབྲེལ་བརྗོད་པར་
བྱ་སྟེ། ཕྱི་དོན་གྱི་མཚམས་སྦྱོར་གྱི་དབང་དུ་བྱས་ན་རྒྱུད་འདིའི་.དམིགས་པར་བྱ་བའི་ཡུལ་ལམ་ཐོབ་པར་བྱ་བའི་འབྲས་བུ་
ཧེ་རུ་ཀ་བཞིའི་དངོས་གྲུབ་དང་། དེ་ཐོབ་པར་བྱེད་པའི་ཐབས་ཀྱི་གཙོ་བོ་ལྷན་ཅིག་སྐྱེས་པའི་ཡེ་ཤེས་རྟེན་དཀྱིལ་
འཁོར་བཞི་དང་བཅས་པ་ཡང་ལེའུ་དང་པོར་བསྟན་ནས། ཐབས་གཞན་སྔགས་ཀྱི་བཟླས་པས་ཀྱང་འགྲུབ་བོ་ཞེས་
བསྟན་པའི་ཕྱིར་ལེའུ་གཉིས་པ་བསྟན་ཏེ། རྡོ་རྗེ་སེམས་དཔའི་སྙིང་པོ་སོགས། །འབུམ་དུ་བཟླས་པས་རབ་ཏུ་
འགྲུབ། །ཅེས་ཡང་དག་པར་སྦྱོར་བ་ལས་གསུངས་སོ། །ཡང་གང་ཟག་ཁ་ཅིག་དམན་པའི་དངོས་གྲུབ་ལ་བྲོད་པ་
སྐྱེས་ནས་ལེའུ་དང་པོའི་མཆོག་ལ་འཇུག་པར་འགྱུར་བའི་དོན་དུ་ཡང་ལེའུ་གཉིས་པ་གསུངས་སོ། །ནང་སྦས་དོན་
གྱི་མཚམས་སྦྱོར་གྱི་དབང་དུ་བྱས་ན་ལྷན་སྐྱེས་དེ་རྟོགས་པར་བྱེད་པའི་ཐབས་རྡོ་རྗེའི་ལུས་ལེའུ་དང་པོར་བསྟན་
ལ། དེའི་རྩ་སུམ་ཅུ་རྩ་གཉིས་དང་སྔགས་སུམ་ཅུ་རྩ་གཉིས་གྲངས་མཐུན་ཞིང་རྩ་ནང་ན་གནས་པའི་བྱང་ཆུབ་ཀྱི་
སེམས་དེས་མཚན་མ་དང་རྣམ་པར་རྟོག་པ་ལས་ཡིད་སྐྱོབ་པའི་ཕྱིར་ཡང་སྔགས་ཡིན་ཏེ། འདུས་པ་ལས། དབང་
པོ་ ལྔ་དང་ནི་ཡུལ་ ལྔ་པོ་རྣམས་ཀྱི། །རྐྱེན་ལས་གང་གང་བྱུང་བ་ཡི། །ཡིད་དེ་མན་ཞེས་བྱ་བར་བཤད། །ཏྲ་ནི་
སྐྱོབ་པར་བྱེད་པའི་དོན། །ཞེས་གསུངས་ལ། ཡང་རྩ་ཡི་གེ་སྔགས་ཀྱི་གཟུགས་སུ་གནས་པ་རྣམས་ཀྱིས་ལས་ཀྱི་
ཚོགས་ཀྱང་འགྲུབ་སྟེ་ཁ་སྦྱོར་ལས། དེ་ལ་ཨཱ་ལི་ཀཱ་ལི་འདྲེས། །སྡེ་ཚན་བརྒྱད་ནི་རྣམ་པར་གནས། །ལུས་ཅན་
རྣམས་ཀྱི་སྔགས་གཟུགས་ཀྱིས། །ལས་ཀྱི་ཚོགས་ནི་བྱེད་པར་འགྱུར། །ཞེས་གསུངས་སོ། །ལེའུ་འདི་ལ་སྤྱི་དོན་
དང་གཞུང་དོན་གཉིས་ཡོད་པའི་དང་པོ་བརྗོད་བྱའི་དོན་ནི་བསྐྱེད་པའི་རིམ་པའི་ཡན་ལག་ཡིན་པས་ན་བསྐྱེད་པའི་རིམ་པ་སྤྱིའི་
དོན་གཙོ་བོ་ཡིན་ལ། སྦས་པ་ཅུང་ཟད་ཀྱང་གསུངས་སོ། །རྗོད་བྱེད་ཀྱི་སྒྲ་ནི་ཡན་ལག་གི་དོན་གཙོ་བོ་ཡིན་ལ་
སྦས་པར་འཆད་པའི་ཚེ་དེ་བཞིན་གཤེགས་པ་ལྔའི་ས་བོན་དང་། ལྷ་མོ་བཅོ་ལྔའི་ས་བོན་དང༌། གྲོང་ཁྱེར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
དཀྲུགས་པའི་སྔགས་གསུམ་ནི་ཡི་གེ་དབྱིབས་མཐུན་ཙམ་ཡིན་ལ། གུ་རུ་ཞེས་བྱ་བ་ལ་སོགས་པ་ནི་གཟུངས་ཀྱི་
ཚིག་ཡིན་པས་བསྡུས་པའི་དོན་གྱི་མན་ངག་ཡིན་ནོ། །མངོན་པར་རྟོགས་པ་ནི་གཙོ་བོར་ཐུན་མོང་གི་དངོས་གྲུབ་
སྒྲུབ་པ་དང་འབྲེལ་ལ། དེ་ལའང་ལྔ་ལས། ལྷའི་ཐུགས་རྒྱུད་བསྐུལ་བའི་ཐབས་སྔགས་ཀྱི་བཟླས་པ་དང༌། བར་ཆད་ཞི་བའི་
ཐབས་ གཏོར་མ་དང་། དམན་པ་ལ་མོས་པ་རྣམས་རྗེས་སུ་བཟུང་བའི་ཐབས་ལས་ཀྱི་ཚོགས་རབ་འབྱམས་དང་གསུམ་ནི་འདིར་
གསལ་ལ། སྐུ་གསུང་ཐུགས་བྱིན་གྱིས་བརླབ་པས་འགྲུབ་པས་འགྲུབ་པའི་ཐབས་ རབ་གནས་དང་། དངོས་གྲུབ་མྱུར་དུ་འགྲུབ་པའི་ཐབས་
སྦྱིན་སྲེག་གཉིས་ནི་ཡི་གེ་གསུམ་དང་ས་སྦྱང་བའི་ཤུགས་ལས་ཤེས་པར་ནུས་སོ། །དེ་ལས་དང་པོ་གསུམ་གྱི་
མངོན་པར་རྟོགས་པ་ནི་འདིར་ཞིབ་ཏུ་བཤད་ལ། རབ་གནས་དང་སྦྱིན་སྲེག་ནི་ཕྱི་མའི་ལེའུ་དང་པོར་འབྱུང་ལ་
བཟླས་པ་དང་ལས་ཚོགས་གཉིས་འདིར་བསྟན། གཞན་གསུམ་ཕྱི་མར་སྟོན་ཞེས་ཀྱང་གསུངས། དེ་ཐམས་ཅད་ཀྱི་ངག་དོན་རྒྱུད་ཀྱི་
མངོན་པར་རྟོགས་པར་བལྟ་བར་བྱའོ། །བཤད་པའི་རྒྱུད་ནི་རྡོ་རྗེ་གུར་གྱི་ལེའུ་གཉིས་པ། གསུམ་པ། བཞི་
པ། དྲུག་པ། བདུན་པ། བརྒྱད་པ། དགུ་པ། བཅུ་གཅིག་པ། བཅུ་བཞི་པ། བཅོ་ལྔ་པ་སྟེ་ལེའུ་བཅུ་
དང༌། ཁ་སྦྱོར་གྱི་བདུན་པའི་རབ་ཏུ་བྱེད་པ་བཞི་དང་། བརྒྱད་པའི་དང་པོ་དང་། གཉིས་པ་དང་། བཞི་པས་
འཆད་པར་འགྱུར་རོ། །ལུས་རྣམ་པར་གཞག་པ་ནི། དགུག་དང་དོན་བྱེད་རྣམ་མང་དང༌། །རེངས་པར་བྱེད་དང་
སྐོད་པ་དང༌། །སྡེ་རེངས་བྱེད་དང་མངོན་སྤྱོད་དང་། །དོན་བྱེད་དང་ནི་རྣམ་ཤེས་ཏེ། །བརྒྱད་ཀྱིས་ཡན་ལག་
རྒྱས་པར་བཤད་པའོ།། །།ད་ནི་ འབྲེལ་བ་ཅན་གཞུང་གི་དོན་ལ་ཐོག་མར་བཤད་པར་དམ་བཅའ་བ་ནི། སྔགས་ཀྱི་
བཟླས་པས་དངོས་གྲུབ་སྒྲུབ་པའི་ལེའུ་བཤད་པར་བྱ་སྟེ་ཞེས་བྱ་བ་སྟེ། དེ་ལ་སྔགས་ནི་གཉིས་ཏེ། ངོ་བོ་དང༌། དབྱེ་
བའོ། །དེ་ལ་ངོ་བོའམ་ངེས་ཚིག་ནི་ ཐབས་ཤེས་ཁྱད་པར་ཅན་གྱི་སྒོ་ནས་རྣམ་པར་རྟོག་པ་ལས་ཡིད་སྐྱོབ་ཅིང་དངོས་གྲུབ་ཐོབ་
པར་བྱེད་པ་ཡིན་ནོ། །དབྱེ་ན་བཞི་སྟེ། དོན་དམ་པའི་སྔགས་དང་། ནང་ལྟར་བཤད་པའི་དང་། ཕྱི་དོན་གྱི་
དང་། མཐར་ཐུག་པའི་སྔགས་སོ། །དང་པོ་ནི་བདག་མེད་པ་ཡུལ་ཅན་ཡེ་ཤེས་དང་བཅས་པའོ། །ཡང་ན་སྔགས་ལ་བཞིར་བྱས་
ན་ཡེ་ཤེས་དེ་མཐར་ཐུག་པའི་སྔགས་སུ་བགྲང་ན་སྙམ་མོ་སྟེ། ཁ་སྦྱོར་ལས་རང་བཞིན་གྱིས་ནི་མ་སྐྱེས་པའི། །སྔགས་ནི་ཡིག་འབྲུའི་དབང་ཕྱུག་
གོ །ཞེས་དང༌། སྔགས་ཀྱི་བཟླས་པའི་ཆོག་རིམ་པས། །རང་གི་ཡེ་ཤེས་རྣམ་འཕྲུལ་ལས། །ཅི་ཞིག་ང་ཡིས་
བཤད་པར་བྱ། །ཞེས་འབྱུང་ངོ༌། །གཉིས་པ་ནི་.རྡོ་རྗེ་ལུས་ལ་གནས་པའི་ལྟེ་བའི་ཨོཾ་སྟེ་ ཨ་ཐུང་ལ་སོགས་པ་ཡི་གེའི་ཚོགས་
རྣམས་ཏེ་དེ་ཉིད་ལས། ལུས་ཅན་རྣམས་ནི་ཐམས་ཅད་ཀྱི། །སྒྲ་ཨཾ་ནི་སྔགས་ཞེས་བརྗོད་པ་ཡིན། །ཞེས་པ་
ནསོ། རང་བཞིན་གྱིས་ནི་སོགས་དྲངས་ཟིན་པའི་བར་གསུངས་སོ། །གསུམ་པ་ནི་ཨོ་དང་ཨ་ལ་སོགས་པ་ངག་ཏུ་བརྗོད་པ་ དབྱངས་
གསལ་གྱི་ཡི་གེ་དང་ཡི་གེ་ཕན་ཚུན་འདུས་པ་གང་ཞིག་བསྒོམ་བཟླས་ཀྱི་སྒོ་ནས་དངོས་གྲུབ་སྒྲུབ་པའི་ཐབས་སུ་གྱུར་པ་རྣམས་ཡིན་ཏེ། ཨ་ལི་ཀ་ལི་
གཉིས་ནི་སྔགས། ཡང་ན་དེ་ལས་བཏུས་པའོ། །ཞེས་གསུངས་ལ། དེ་ལའང་སྔགས་དག་པར་བྱ་བའི་དོན་དུ་བཏུ་བ་ལ་སོགས་པ་
སྔགས་དངོས། ཕྲེང་བ། ཁ་ཟས། བཟླས་པའི་མན་ངག དགོ



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཤེས་སོ། །བཞི་པ་ནི་སྔགས་ཀྱིས་བསྒྲུབས་པའི་འབྲས་བུ་སྐུ་གསུམ་མམ་བཞི་མངོན་དུ་གྱུར་པའོ། །ལེའུའི་དོན་
ལ་ནང་ཚན་ གཏོར་མའི་སྔགས། བཟླས་པ། བྱིན་རླབས། ས་སྦྱང་། ལས་ཚོགས་ཏེ་ལྔར་གནས་པ་ལས། དང་པོ་གཏོར་མའི་
སྔགས་བསྟན་པ་ནི་ཨོ་ཞེས་བྱ་བ་ནི་ཕྱག་བཙལ་བའམ། དམ་བཅའ་བའམ། བཀྲ་ཤིས་པའམ། སྔགས་ཀྱི་མགོ་
འདྲེན་པ་སྟེ། རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་བཤད། །མཆོག་དང་ནོར་སྟེར་དཔལ་དང་གཡང་། །
སྐལ་བཟང་རྣམ་པ་དང་ལྡན་ཞིང་། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་སྙིང་པོ་ཡིན། །ཞེས་
འབྱུང་སྟེ། འོག་མ་རྣམས་ལའང་དེ་ལྟར་ཤེས་པར་བྱའོ། །ཨ་ཀཱ་རོ་ཞེས་བྱ་བའི་ཨ་ནི་ཨའི་ ཀ་རོ་ནི་བྱ་བའམ་ཨའི་
བྱེད་པ་ སྟེ་ཨཱ་ལིའི་ཡི་གེའོ། །མུ་ཁཾ་ནི་སྒོ་ཞེས་པའམ་དང་པོའོ། །གང་གིས་ན་ སརྦ་དྷརྨ་ཎི་ཞེས་བྱ་བ་ནི་ཆོས་ཐམས་
ཅད་ཀྱིའོ། །དེ་ཉིད་བསྡུས་པས་ཨའི་བྱ་བ་ནི་ཆོས་ཐམས་ཅད་ཀྱི་སྒོའོ་ཞེས་བྱ་སྟེ། སཾ་ཊིར་ཨ་ནི་ཡིག་འབྲུ་ཀུན་གྱི་
མཆོག །དོན་ཆེན་ ཨཱ་ལི་ཀཱ་ལི་སྡེ་ཚན་བརྒྱད་འདྲེན་པར་བྱེད། །ཅེས་གསུངས་སོ། །དེ་ལ་ཨ་ནི་བཞི་སྟེ་ཕྱི་
དབྱིབས་ཀྱི་ཨ་ཤད་ལྟ་བུ་ནི་སྲོག་དྲང་པོ་སྟེ་ཡི་གེའི་གཟུགས་ཐམས་ཅད་ཀྱི་དང་པོ་སྟེ་དེ་མེད་ན་ཡི་གེའི་གཟུགས་མི་གྲུབ་
པའོ། །བརྗོད་པའི་ཨ་ནི་ངག་ཏུ་བརྗོད་པའི་ སྒྲ་དབྱངས་ཐམས་ཅད་ཀྱི་ སྲོག་གམ་ངོ་བོར་གྲུབ་པས་ན་ སྒོའམ་དང་པོ་
སྟེ། ཀ་ཞེས་བརྗོད་ཀྱང་ཨ འི་སྒྲ་འབྱུང་བས་སོ། །དེ་བཞིན་དུ་ཡི་གེ་ཐམས་ཅད་ཀྱི་ཐོག་མར་གྲུབ་པའོ། །ནང་
ལྟར་བཤད་པའི་ཨ་ནི་ལྟེ་བའི་ཨ་ཐུང་ཤད་ལྟ་བུ་ལུས་གྲུབ་པའི་སྒོའམ་དང་པོ་སྟེ་དེ་ཉིད་ལུས་ཀྱི་ཐོག་མར་ ཆགས་ནས་རིམ་གྱིས་
ལུས་གྲུབ་པའོ། །དོན་དམ་པའི་ཨ་ནི་སྐྱེ་བ་མེད་པ་སྟེ་དེ་ནི་ཆོས་ཐམས་ཅད་ཀྱི་ སྒོའམ་དང་པོ་སྟེ་ཆོས་ཐམས་ཅད་ཀྱི་ཐོག་མར་
རམ་རང་བཞིན་གྲུབ་སྟེ། དོན་ཆེན་ཡི་གེ་དམ་པ་སྟེ། །ཁོང་ནས་འབྱུང་བ་སྐྱེ་བ་མེད། །ཚིག་ཏུ་བརྗོད་པ་སྤངས་པ་
སྟེ། །བརྗོད་པ་ཀུན་གྱི་རྒྱུ་ཡི་མཆོག །ཅེས་ སྒྱུ་འཕྲུལ་དྲ་བ་ལས་འབྱུང་ངོ༌། །ཇི་ལྟར་ན་ཨཱ་རྱ་ནུཏྤནྣ་ཏུ་ད་ཅེས་བྱ་བ་ནི་
གདོད་མ་ནས་མ་སྐྱེས་པའི་དེ་ཁོ་ན་ཉིད་དོ་ཞེས་བྱ་བའོ་ སྟེ་མདོ་ལས། ཨའི་ཡི་གེའམ་ཨ་ཞེས་བྱ་བ་ནི་གདོད་མ་ནས་མ་སྐྱེས་པའམ་ཆོས་
ཐམས་ཅད་ཀྱི་སྒོའོ་ཞེས་པ་ལྟར་རོ། །ཨོཾ་ཨཱཿ ཧཱུྃ་ནི་དེའི་ངོ་བོར་ལུས་ངག་ཡིད་གསུམ་དག་པ་སྟེ་རྣལ་འབྱོར་པ་དང་མགྲོན་
གྱི་ལུས་ངག་ཡིད་གསུམ་ཀ་དེ་བཞིན་གཤེགས་པའི་སྐུ་གསུང་ཐུགས་དང་མཉམ་པར་བྱིན་གྱིས་བརློབ་པའོ། །བདུད་དང་
རྣམ་རྟོག་འཇོམས་པས་ན་ཕཊ། དེ་ཁོ་ན་ཉིད་དུ་སེམས་ཞི་བར་བྱེད་ཅིང་བདེ་ལེགས་ཀྱི་གཞི་འཛུགས་པས་ན་སཱ་
ཧཱའོ། །འབྱུང་པོ་ཐམས་ཅད་ཅེས་བྱ་བ་ནི་ཇི་སྐད་དུ །རྣམ་བཤད་རིགས་པ་ལས། སྐྱེ་དང་བདེན་དང་དེ་བཞིན་ཡོད། །
སེམས་ཅན་གནས་དང་མི་མ་ཡིན། །ཅུང་ཟད་ལུས་དང་ས་ལ་སོགས། །འབྱུང་བའི་སྒྲ་ནི་མཁས་པས་རྟོགས། །
ཞེས་འབྱུང་བའི་སྒྲ་དེ་དག་ལ་འཇུག་པས་ན་རིགས་དྲུག་ཐམས་ཅད་དང༌། ཡེ་ཤེས་ལས་བྱུང་བས་ན་སངས་རྒྱས་
ཀྱང་དེར་འདུའོ། །ཆོ་ག་ནི་ཡི་གེ་གསུམ་གྱིས་གཏོར་མ་དེ་འདོད་ཡོན་ཐམས་ཅད་དང་ལྡན་པར་བྱིན་གྱིས་བརླབས་
ལ། ཤིན་ཏུ་རྣམ་པར་དག་པའི་སྔགས་དེ་ལན་གསུམ་ལ་སོགས་པ་བརྗོད་པས་སངས་རྒྱས་དང་རིགས་དྲུག་ཐམས་
ཅད་མཉེས་ཤིང་ཚིམ་པར་བསྒོམ་མོ། །གཉིས་པ་ལ་དྲུག རིགས་ལྔའི་ས་བོན། ཀྱེའི་རྡོ་རྗེའི་སྙིང་པོ། དེ་ཉིད་ལྔས་ཁྱད་པར་ཅན་དུ་བྱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བ། གྲོང་ཁྱེར་དཀྲུགས་པའི་སྔགས། ལྷ་མོ་ཅོ་ལྔའི་ས་བོན། ཧེ་རུ་ཀ་གསུམ་གྱི་སྔགས་སོ། དང་པོ་ནི།.རིགས་མཐའ་ཡས་པ་ཐམས་ཅད་
ཀྱང་རིགས་ལྔར་འདུ་བས་ན་དེ་བཞིན་གཤེགས་པ་ཐམས་ཅད་ཀྱི་ས་བོན་ཏེ། དེ་བཞིན་གཤེགས་པ་རྣམས་སྐྱེད་པར་
བྱེད་པ་དང་། རྫོགས་པའི་རིམ་པ་ལ་སྙིང་གའི་འཁོར་ལོ་ལ་འགོད་པའི་ཡི་གེ་ཡང་བསྟན་པ་དང་། མཐར་ཐུག་ཡེ་
ཤེས་ལྔར་བྱིན་གྱིས་རློབ་པ་དང་དེ་ཉིད་ལྔས་སྤེལ་ཏེ་བཟླས་པར་བྱེད་ན་ཨོཾ་ཨཱཿ ཧཱུཾ་ཧཱུཾ་ཕཊ་སྭཱ་ཧཱ་ཞེས་པ་སོ་སོར་སྦྱོར་
བའམ། ཨོཾ་ཨཱཿ ཧཱུཾ་ཨཱ་ཛཾ་ཁཾ་ཧཱུྃ་ཧཱུྃ་ཕཊ་སྭཱ་ཧཱ་ཞེས་བྱ་བར་འགྱུར་རོ། །དེ་ལ་སྟྲཱི་ནི་མེ་ལོང་ལྟ་བུའི་ཡེ་ཤེས་ཏེ་རྣམ་
པར་སྣང་མཛད་ཀྱི་ས་བོན་ནོ། །ཨཱ་ནི་མཉམ་པ་ཉིད་ཀྱི་ཡེ་ཤེས་ཏེ་རིན་ཆེན་འབྱུང་ལྡན་ནོ། །རྀནི་སོ་སོར་རྟོག་པའི་
ཡེ་ཤེས་ཏེ་འོད་དཔག་ཏུ་མེད་པའི་འོ། །ཁཾ་ནི་བྱ་བ་གྲུབ་པའི་ཡེ་ཤེས་ཏེ་དོན་ཡོད་གྲུབ་པའི་འོ། །ཧཱུཾ་ནི་ཆོས་ཀྱི་
དབྱིངས་ཤིན་ཏུ་རྣམ་པར་དག་པའི་ཡེ་ཤེས་ཏེ་མི་བསྐྱོད་པའི་ས་བོན་ཏེ། འདིའང་རྒྱུད་འདིར་རིགས་བསྡུས་པའི་
དཀྱིལ་འཁོར་_ཡང་གྲུབ་པ་ཡིན་ནོ། །གཉིས་པ་ནི། རྒྱུད་འདིར་ཐུགས་ཀྱི་རིགས་སྙིང་པོ་ཀྱེའི་རྡོ་རྗེ་གཙོ་བོ་ཡིན་པས་
དེའི་སྙིང་པོ་སྟོན་ཏེ། ཨོཾ་ནི་སྔར་བཞིན། །དེ་ཝ་ཞེས་བྱ་བ་ནི་རོལ་པ་སྟེ་བདེ་བ་ལ་རོལ་པས་ལྷའམ་སེམས་ཅན་གྱི་དོན་ལ་
རོལ་པར་བྱེད་པའོ། །པི་ཙུ་ནི་འཇམ་པོ་སྟེ་ཇི་ལྟར་བལ་འདབ་འཇམ་པོས་སྦྱར་སྦུར་སྡུད་པ་ལྟར་འདིའི་ཐུགས་རྗེ་
འཇམ་པོས་སེམས་ཅན་སྡུད་པའོ། །བཛྲ་ནི་རྡོ་རྗེ་མི་ཕྱེད་པ་ལྟར་ཤེས་རབ་སྟོང་པ་ཉིད་ཀྱི་དོན་ཏམ། ཇི་ལྟར་རྡོ་རྗེས་
ཕ་རོལ་འཇོམས་པ་ལྟར་ཐུགས་རྗེས་རྣམ་རྟོག་གམ་མ་རུངས་པ་རྣམས་འཇོམས་པའི་དོན་ཏོ། །དེ་བས་ན་སྙིང་པོ་ཧེ་
བཛྲ་འདི་ནི་འགྱུར་མེད་བདེ་ཆེན་ལས་མི་གཡོ་བཞིན་སེམས་ཅན་གྱི་དོན་ལ་རོལ་བ་དང་
། དེའི་རྒྱུ་དམིགས་མེད་ཀྱི་ཐུགས་རྗེ་ཆེན་པོས་མཐའ་ཡས་པའི་
གདུལ་བྱ་ཡོངས་སུ་སྡུད་པ་དང་གཉིས་མེད་ཀྱི་ཡེ་ཤེས་ཀྱིས་མཚན་མ་དང་རྟོག་པ་ཐམས་ཅད་གཅོད་པ་སྟེ་ཆོས་གསུམ་དང་ལྡན་པ་ཞེས་བྱ་བའི་
དོན་ཏོ། །ཧཱུྃ་གསུམ་ནི་སྐུ་གསུང་ཐུགས་མི་ཕྱེད་པ་སྟེ། གསང་བ་འདུས་པ་ལས། ཧཱུྃ་ནི་སྐུ་དང་གསུང་དང་
ཐུགས། །རྡོ་རྗེ་མི་ཕྱེད་གསུམ་འབྱུང་བ། །ཞེས་སོ ཕཊ་དང་སཱཧཱ་སྔར་བཞིན་ཏེ་ཀྱེ་རྡོ་རྗེ་ཕྱག་བཅུ་དྲུག་པའི་སྙིང་པོའོ། །གསུམ་པ་
ནི། སྔགས་ཐམས་ཅད་ཀྱི་ཞེས་བྱ་བ་ནི་དེ་ཉིད་ལྔ་ ༀ་ཨཱ་ཧཱུྃ་ཕཊ་སྭཱཧཱ་དེས་ཁྱད་པར་དུ་མ་བྱས་པའི་ས་བོན་དང་མཚན་སྔགས་
སོགས་སྔགས་རྣམས་བྱ་བར་བསྟན་གྱི། དེ་ཉིད་ལྔ་ཡོད་པ་རྣམས་ལ་བསྣན་པ་ལྟ་བུ་ནི་མ་ཡིན་ནོ། །ཁྱད་པར་ལྔ་ནི་
རིགས་ལྔའི་ཡོན་ཏན་ལྔ་རུ་བསྒྲུབ་པ་སྟེ། དེ་ལ་ རྐང་པའམ་ཚིག་གི་དང་པོར་ཨོཾ་ནི་སྐུའི་ཡོན་ཏན་ཏེ་རྡོ་རྗེ་རྩེ་མོའི་ལུང་སྔར་
བརྗོད་པ་དང་གསང་བ་འདུས་པ་ལས། ཨོཾ་ནི་ཡེ་ཤེས་སྙིང་པོ་སྟེ། །རྡོ་རྗེའི་སྐུ་ནི་ཐོབ་བྱེད་པའོ། །ཞེས་པ་ལྟར་རོ། །རྣམ་པ་ཞེས་བྱ་བ་ནི་
ཨ་ཀཱ་རོ་ཞེས་བྱ་བ་སྟེ་ཨའི་ཡི་གེའང་འབྱུང་ཞེས་ཤུགས་ལས་བསྟན་པས་གསུང་གི་ཡོན་ཏན་བསྟན་ཏེ། དོན་ཆེན་
ཡི་གེ་དམ་པ་ཉིད། །ལ་སོགས་པ་གོང་དུ་བརྗོད་པ་_དང༌། གསང་བ་འདུས་པ་ལས། ཨ་ནི་བྱང་ཆུབ་བདག་མེད་པ། །རྡོ་རྗེའི་གསུང་
ནི་ཐོབ་བྱེད་པའོ། །ཞེས་པ་ལྟར་རོ། །ཧཱུཾ་དང་ཕཊ་ཀྱི་རྣམ་པ་ནི་སྭཱ་ཧའི་ནང་ངམ་གོང་དུ་གཞུག་གོ་ཞེས་པ་ལ་ ཧཱུྃ་ནི་ཐུགས་ཀྱི་ཡོན་ཏན་ཏེ། །
ཡི་གེ་ཧཱུཾ་ནི་ཅི་ཡིན་བརྗོད། །སྡུག་བསྔལ་འཆོས་ཤིང་འཇོམས་བྱེད་དང༌། །སྲིད་པའི་ཞགས་པ་འཇོམས་པར་
བྱེད། །གདུག་པ་དྭངས་ཤིང་གསོད་བྱེད་པའི། །ཧཱུཾ་ནི་མཆོག་ཏུ་དྲན་པར་བྱ། །ཞེས་སོ། །ཕཊ་ནི་ཕྲིན་ལས་ཀྱི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཚིག་སྟེ།.ཡི་གེ་ཕཊ་ནི་ཅི་ཡིན་བརྗོད། །གདུག་དང་སྡུག་བསྔལ་འཇོམས་བྱེད་ཅིང་། །བདེ་བ་དག་ནི་འགུགས་པར་
བྱེད། །ཕཊ་ནི་འཇོམས་བྱེད་སྒྲ་ཡིན་ཏེ། །གྲོགས་དང་བཅས་པ་འཇོམས་པར་བྱེད། །ཅེས་སོ། །མཐར་སྭཱ་ཧཱ་
སྦྱོར་བ་ནི་ཡོན་ཏན་གྱི་སྔགས་ཏེ། སྭཱ་ཧཱ་ཞེས་བྱ་ཅི་ཡིན་བརྗོད། །སྡིག་པ་ཐམས་ཅད་ཞི་བྱེད་ཅིང་། །དགེ་བའི་
ཚོགས་ནི་འཕེལ་བར་བྱེད། །ཉེས་པ་བྱས་པ་འཕྲོག་བྱེད་ཅིང་། །སྡུག་བསྔལ་ཐམས་ཅད་འཇོམས་པའི་མཆོག །
ཅེས་རྡོ་རྗེ་རྩེ་མོ་ལས་གསུངས་སོ། །བཞི་པ་ གྲོང་ཁྱེར་དཀྲུགས་པའི་སྔགས་_ཨོ་དང་བཅས་པའི་སྡེ་ཚན་བརྒྱད་ཀྱི་ཡི་གེ་དང་པོ་
ཨ་ཀ་ཙ་ཊ་ཏ་པ་ཡ་ཤ་གྲོང་ཁྱེར་ཆེ་གེ་མོ་འཁྲུག་པར་གྱུར་ཅིག་སྭཱ་ཧཱ་ཞེས་པའི་སྔགས་འདི་ལ་སྔོན་དུ་ བདག་མེད་མ་ལ་སོགས་པའི་བསྙེན་པ་འབུམ་
ཕྲག་བཞི་བྱས་ཏེ་དངོས་གྲུབ་འདི་ཉིད་ཀྱི་དོན་དུ་བྱེ་བ་ཕྲག་གཅིག་བཟླས་ལ་མཚན་མ་མཐོང་གི་བར་དུ་བསྒྲུབས་
ཏེ། ལས་ལ་སྦྱོར་བ་ན་ལག་པ་གཡས་པ་ལ་འཁོར་ལོ་རྩིབས་བརྒྱད་པ་བྲིས་ལ་ཡི་གེ་བརྒྱད་བཀོད་ཅིང་། མུ་ཁྱུད་
ལ་ཨཱ་ལི་ཀཱ་ལི་བཀོད་ལ། ལྟེ་བ་ལ་སྤེལ་ཚིག་དང་བཅས་པ་བྲིས་ཏེ། དེ་ལག་པ་གཡོན་པས་བཀབ་ལ་ཁ་རླངས་
མ་ཤོར་བར་སྤེལ་ཚིག་དང་བཅས་པར་སྔགས་བཟླས་ནས་གྲོང་ཁྱེར་ལ་བསྟན་ན་འཁྲུག་པར་འགྱུར་རོ་ཞེས་པ་ནི་མན་
ངག་གོ །ཁ་ཅིག་ནི་ཡིད་བསྒྱུར་ཏེ་དབང་དུ་བྱ་བ་ཞེས་འཆད་དོ། །ཡང་ ནང་དུ་ན་གྲོང་ཁྱེར་ནི་དེ་བཞིན་གཤེགས་པ་
ཡུམ་དང་ལྷན་ཅིག་པས་གྲོང་ཁྱེར་ཏེ་ཆོས་ཀྱི་འཁོར་ལོའོ། །ལྟེ་བའི་ཨོཾ་སྡེ་ཚན་བརྒྱད་དང་བཅས་པས་ནང་གི་གྲོང་
ཁྱེར་དཀྲུགས་པ་ནི་ ལྟེ་བའི་མེ་སྦར་བས་སྙིང་ཁའི་ཧཱུྃ་བཞུ་བ་སྟེ། འཁོར་ལོ་གཉིས་ལ་བརྟེན་པའི་.ཙཎྜ་ལཱི ་གཏུམ་མོའི་མན་ངག་གོ་.དེས་
ཡིད་སྐྱོབ་པས་སྔགས་སོ། ལྔ་པ་ནི། ཨ་ཨཱ་ནས་ཨོཾ་བར་རིམ་བཞིན་བདག་མེད་མ་སོགས། རྣལ་འབྱོར་མ་ བཅོ་ལྔ་པོ་རྣམས་ཀྱི་ས་བོན་ཏེ་དེ་
ནི་དེ་ཉིད་ལྔས་སྤེལ་ན་བཟླས་པའི་སྔགས་སུའང་འགྱུར་རོ། །དྲུག་པ་ ཧེ་རུ་ཀ་གསུམ་གྱི་སྔགས་ནི་གོ་སླ་སྟེ་ཨོཾ་ནི་སྔར་
བཞིན་ཏེ་གོང་དུ་འོག་མ་རྣམས་སུ་ཡང་དྲན་པར་བྱའོ་གསུངས་པས་སོ། །ཏྲི་ལོ་ཀྱ་ནི་འཇིག་རྟེན་གསུམ། ཨཱཀྵེ་སྨོད་པ་སྟེ། ཁམས་གསུམ་ཀྱི་རྟོག་པ་སྤང་
པའོ། །ཧཱུྃ་གསུམ་སོགས་སྔར་བཞིན་སྐུ་རྡོ་རྗེ་ཕྱག་གཉིས་པའི་སྔགས་སོ། །ཛཱ་ལ་གཉིས་འབར་བ་གཉིས་ཏེ་གཉིས་མེད་ཀྱི་མེས་གཟུང་འཛིན་གཉིས་བསྲེགས་
པའམ། །བློ་ནི་ཀྱེ་ཞེས་འབོད་པའོ། །གསུང་རྡོ་རྗེ་ཕྱག་བཞི་པའི་སྔགས་སོ། ཀི་ཊི་གཉིས་ཆོམ་གཉིས། བཛྲ་ནི་རྡོ་རྗེ་སྟེ་བདུད་དང་ཉོན་མོངས་ཐམས་ཅད་
ཡེ་ཤེས་ཀྱི་རྡོ་རྗེས་ཆོམ་ཅིག་པའོ། །ཐུགས་རྡོ་རྗེ་ཕྱག་དྲུག་པའི་འོ། །གསུམ་པ་བྱིན་གྱིས་རློབས་པའི་སྔགས་ནི་ ཡི་གེ་ཨོཾ་ཨ་ཧཱུཾ་གསུམ་ནི་ རྡོ་རྗེ་
གསུམ་གྱི་ངོ་བོས་གཙོར་རབ་གནས་ སོགས་ཀྱི་ ཚེ་སྐུ་གསུང་ཐུགས་བྱིན་གྱིས་བརླབ་པ་དང་། ཁ་ཟས་.སོགས་བྱིན་གྱིས་
བརླབ་པར་ཡང་འགྱུར་རོ། །བཞི་པ་.ས་སྦྱང་བའི་སྔགས་ནི་རཀ་གཉིས་སྲུང་གཉིས་ཏེ་དཀྱིལ་འཁོར་དང་རྣལ་འབྱོར་པའོ། །འདི་ཡང་
དཀྱིལ་འཁོར་དང་། སྦྱིན་སྲེག་དང་། རབ་གནས་སོགས་ཀྱི་སྐབས་སུ་སྦྱང་བ་དང་སྲུང་བའི་སྔགས་ཡིན་པས་དེ་དག་དང་འབྲེལ་
བ་ཡིན་ནོ། །ལྷག་མ་ལྔ་པས་ལས་ཀྱི་ཚོགས་སྟོན་ཏེ། དེའང་ལས་ཀྱི་ཚོགས་མཐའ་དག་ལ་སྔོན་དུ་ཧེ་རུ་ཀ་བཞི་
བདག་མེད་མ་དང་ལྔ་གང་ཡང་རུང་བ་ལ་ལྷའི་རྣལ་འབྱོར་བརྟན་པའམ། སྔོན་དུ་བསྙེན་པ་འབུམ་ཕྲག་བཞི་སོང་
བས་སོ་སོའི་ལས་ལ་འཇུག་པར་བྱའོ། །དེ་ལ་ལྷ་མོ་བརྒྱད་དང་འབྲེལ་བའི་ལས། ཕྱག་བཅུ་དྲུག་པའི་ལས་ཆར་དབབ་པ། ཕྱག་གཉིས་
པའི་ལས་སྤྲིན་བྲལ་བ། ཧེ་རུ་ཀ་བཞི་བདག་མེད་མ་དང་ཐུན་མོང་གི་ལས། ལས་སྒྲུབ་པའི་ལྷ་མོ་བདུན་བསྟན་པ་དང་ལྔ་ལས་དང་པོར་དྲག་པོའི་



46
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྔགས་བདུན་གྱི་ལྷའི་རྣལ་འབྱོར་ནི་ཚོགས་གཉིས་བསགས་པ་སྔོན་དུ་སོང་ནས་རང་རང་གི་ས་བོན་ཡོངས་སུ་གྱུར་
པ་ལས་འཆད་པར་འགྱུར་བའི་ལྷ་རྣམས་ཡན་ལག་བཞི་རྫོགས་སུ་བསྐྱེད། སྐྱེ་མཆེད་སྐུ་གསུང་ཐུགས་བྱིན་གྱིས་
བརླབ། ཡེ་ཤེས་པ་གཞུག དབང་བསྐུར། རིགས་ཀྱི་བདག་པོས་རྒྱས་བཏབ་ལ། ཨོ་ཧཱུྃ་སྭཱ་ཧཱ་ལ་སོགས་རང་
རང་གི་སྔགས་བཟླ་བར་བྱའོ་ སྟེ་དེ་ཡང་ཨོཾ་ཧཱུྃ་སྭཱཧཱ་དགྲ་བོའི་ལུས་རེངས་པར་བྱེད་པའོ། །ཨོྃ་ཨོཾ་སྭཱཧཱ་བསྒྲུབ་བྱ་དབང་དུ་བྱེད་པའོ། །ཨོཾ་ཁཾ་
སཱཧཱ་དགྲ་བོ་གནས་ནས་གཞན་དུ་སྐྱོད་པར་བྱེད་པའོ། །ༀ་ཛཱི་སཱཧཱ་དགྲ་བོ་ནང་འགྱེད་པས་ཕན་ཚུན་ལྡང་བར་བྱེད་པའོ། །ཨོ་བུམ་སཱཧཱ་དགྲ་བོ་རིམས་ཀྱིས་
འདེབས་པ་སོགས་མངོན་བརྗོད་དོ། །ཨོཾ་ཧཱུཾ་སྭཱཧཱ་བསྒྲུབ་བྱ་རང་གི་མདུན་དུ་འགུགས་པར་བྱེད་པའོ། །ཨོཾ་ཧཱུ སཱཧཱ་དགྲ་བོ་གསོད་པར་བྱེད་པོ། །འདི་དག་
ལ་འོག་ནས་འབྱུང་བའི་ལྟ་སྟངས། ཕྲེང་བ། ཁ་ཟས་སོགས་ཀྱང་རིམ་བཞིན་སྦྱར་རོ། །ཀུ་རུ་ཀུལླེ་ནི་འོག་ནས་འཆད་དོ་ ཨཾ་ཀུ་རུ་ཀུལླེ་ནི་
རིག་བྱེད་མ་ཞེས་མཚན་དང་ཧཱི་ནི་ས་བོན་ཏེ་འོག་ནས་འབྱུང་བའི་ལྷའི་རྣལ་འབྱོར་དང་འབྲེལ་བར་འཇིག་རྟེན་གསུམ་དབང་དུ་བྱེད་པར་འགྱུར་བའི་སྔགས་
སོ། །གཉིས་པ་ནི། ལག་ཏུ་བླང་བའི་དབང་དུ་བྱས་ན་འཁྲུགས་བསྡེབས་ནས་བསྟན་པར་བྱ་བ་ཡིན་པས་དེ་བཞིན་དུ་བཤད་པར་བྱ་སྟེ། ཨ་ ཞེས་
བྱ་བ་ལ་སོགས་པས་ཆར་དབབ་པ་དང་གཅད་པའི་ཆོ་ག་གསུངས་ཏེ། འདི་ལ་སྔོན་དུ་རྩ་བའི་སྔགས་ལ་བསྙེན་པ་
སོང་བས་ ཆར་དབབ་པའི་ལས་ལ་འཇུག་ན་གྲོང་ཁྱེར་གྱི་ནུབ་བྱང་རླུང་གི་མཚམས་སུ་རྫིང་བུ་བྱས་ལ་སའི་ཆོ་ག་བྱའོ། །
དེའི་ཕྱིད་ཉིན་ཀླུ་གནས་པའི་མཚོ་འགྲམ་ནས་འཇིམ་པ་ནག་པོ་བླངས་ལ་.འོ་མ། ཞོ། མར། སྦྲང་རྩི། ཀ་ར་སྟེ་ཕྱིའི་བདུད་
རྩི་ལྔ་དང་ཙནྡན་ལ་སོགས་པ་བླུགས་ཤིང་བསྲེས་ལ། དེས་མཐའ་ཡས་ཀྱི་གཟུགས་བརྙན་སྟོད་མིའི་ལུས་ལ་སྦྲུལ་
མགོའི་གདེངས་ཀ་དགུའམ་བདུན་དང་ལྡན་པ་སྨད་སྦྲུལ་མཇུག་འཁྱིལ་པ་སྙིང་གར་ཐལ་མོ་སྦྱར་བ་བྱས་ཏེ་ ཡང་ལག་
པ་བཞི་པ། གཡས་གཉིས་ན། བདུད་རྩི་འབྲས་བུ་དང་། རིན་པོ་ཆེ། གཡོན་གཉིས་ན་པདྨ་དང་། ཀ་པ་ལ་འཛིན་པ། ཡུམ་མཐའ་ཡས་མོས་གཡོན་
ནས་འཁྱུད་པ་བྱས་ལ་ཞེས་ཀྱང་གསུངས། ཁམ་ཕོར་ཁ་སྦྱར་དུ་བཅུག་ནས་དཀྱིལ་འཁོར་གྱི་འགྲམ་དུ་གཞག་གོ །ཡོ་བྱད་
རྣམས་བསོགས་ཏེ་སའི་ལྷ་མོ་དང་ལྷ་དང་བུམ་པ་སྟ་གོན་དུ་གནས་པ་རྣམས་ཆོ་ག་བཞིན་བྱའོ། །དེ་ནས་མཐའ་
ཡས་ཀྱི་ཁམ་ཕོར་ཁ་ཕྱེ་ལ་སྐད་ཅིག་གིས་སྟོང་པར་བསམ། དེ་ནས་ཨ་ལས་མཐའ་ཡས་མོ་དང་ཕུ་ཡི་རྣམ་པ་སྟེ་ཡི་གེ་ལས་མཐའ་
ཡས་བསྐྱེད་པར་བྱ་ཞེས་ཀྱང་གསུངས་ཨ་ཕུ ལས་མཐའ་ཡས་མདོག་སེར་པོ་ཇི་ལྟ་བ་བཞིན་བསྐྱེད་དོ། །དེ་ནས་རང་གི་ས་
བོན་གྱི་འོད་ཀྱིས་ས་འོག་ནས་མཐའ་ཡས་རང་བཞིན་པ་བཀུག་ལ་བསྟིམ། སྐུ་གསུང་ཐུགས་བྱིན་གྱིས་
བརླབ། དབང་བསྐུར་གྱི་ལྷ་སྤྱན་དྲངས་ལ་དབང་བསྐུར་བར་བསམས་ཏེ་དངོས་སུ་བུམ་པ་བདུད་རྩིས་གང་བས་མེ་
ལོང་ལ་བླུགས་ལ་སྣང་བ་མཐའ་ཡས་ཀྱིས་དབུར་བརྒྱན་པར་བྱ་སྟེ། ཡན་ལག་བཞིའོ། །དེ་ནས་ ཡང་བདུད་རྩིས་
བླུགས་ཞེས་པ་འདིར་དེ་ལ་གཏོར་གསུངས་ཡང་གོང་དུ་འཁྲུགས་བསྡེབས་ནས་བསྟན་པས་འདིར་མི་སྦྱར། མེ་ཏོག་ནག་པོ་ སྟེ་སྔོན་པོ་དང་སྤོས་
དང་མར་མེ་དང་དྲི་དང་ཞལ་ཟས་ཀྱིས་ཀྱང་མཆོད་ལ་་ཀླུ་འདུལ་བར་བྱེད་པ་མཁན་པའི་ཁུ་བ་དང་གླང་པོ་ཆེའི་ཆང་ སྟེ་རྣ་
བའི་རྡུལ་ལམ་གི་ཝཾ་གིས་མགོ་ལ་བྱུག བ་ནག་མོའི་འོ་མས་དགང་ཟེར་ཡང་ཅུང་ཟད་གཏོར་ལ། གྲོང་ཆོས་ཀྱིས་མ་གོས་པའི་
གཞོན་ནུ་མ་ནག་མོས་ཕྱིན་ཀ་ལོག་ཏུ་བཀལ་བའི་སྐུད་པ་ནག་པོས་རྒྱ་གྲམ་དུ་དཀྲིའོ། །སྟ་གོན་ནོ། །དེའི་ནང་པར་
དཀྱིལ་འཁོར་ཁྲུ་གསུམ་པའི་ཚད་དུ་བྱས་ལ། དུར་ཁྲོད་ཀྱི་གནས་ནས་བྱུང་བའི་སྲད་བུས་ཐིག་གདབ་པ་དང་ དེའི་དབུས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
47
སུ་ཀླུ་བརྒྱད་ལྷ་མོ་བརྒྱད་ཀྱིས་མནན་ཅིང་། དེ་རྣམས་སྦྲུལ་འཛུམ་འཁྱིལ་བའི་སྟེང་དུ་མཐའ་ཡས་མནན་པའི་ཀྱེ་རྡོ་རྗེ་མཐའ་ཡས་འཇིགས་པ་དེའང་འཇིགས་
པར་མཛད་པ་བྲི་བ་ལ་སོགས་པ་གཞུང་བཞིན་དུ་བྱའོ། །དེ་ནས་རྒྱན་དགྲམ་པ་ནས་བརྩམས་ཏེ་དཀྱིལ་འཁོར་བསྒྲུབ་པ་
དང༌། མཆོད་པ་དང་། བདག་ཉིད་འཇུག་པ་ལ་སོགས་པ་ཐམས་ཅད་ཆོ་ག་བཞིན་བྱའོ། །དེ་ནས་མཐའ་ཡས་ཀྱི་
ཁམ་ཕོར་ཁ་ཕྱེ་ལ་སྟ་གོན་ལ་གནས་པའི་སྐབས་སུ་ཇི་ལྟར་བྱས་པ་བཞིན་བྱའོ། །ཁྱད་པར་ནི་བ་ནག་མོའི་འོ་མས་
ལེགས་པར་བཀང་སྟེ། བདག་ཉིད་དཀྱིལ་འཁོར་གྱི་གཙོ་བོ་དང་ཐ་མི་དད་དུ་མོས་ལ། མ་རུངས་པའི་བསམ་པས་
ཞེས་བྱ་བ་མཐའ་ཡས་གཟིར་ལ་ཆར་དབབ་བོ་སྙམ་པའི་བསམ་པས་ཨོཾ་ཞེས་བྱ་བ་ལ་སོགས་པའི་སྔགས་ ནི་ཨོཾ་གྷ་རུ་
ནས་གྷོ་ཊ་ཡའི་བར་གཟུངས་ཀྱི་ཚིག་ཡིན་པས་བསྒྱུར་དུ་མེད་ལ། ཨ་ནནྟ་མཐའ་ཡས། ཀློབྷ་ཀཱ་ར་ཡ་བསྐྱོད་པར་གྱིས། ན་ག་ཨ་དྷི་པ་ཏ་ཡེ་ཀླུ་རྣམས་ཀྱི་
བདག་པོ། ཧེ་ཧེ་རུ་རུ་ཀམ་ཧེ་རུ་ཀའི་བཀས། སཔྟ་པཱ་ཏཱ་ལ་ག་ཏཱ་ན་ནཱ་ག་རྐང་འོག་རིམ་པ་བདུན་ན་གནས་པའི་ཀླུ། ཨཱ་ཀརྟ་ཡ་ཁུག་ཅིག བནྟ་ཡ་ཕོབ་
ཅིག གརྫཛ་ཡ་སྒྲོགས་ཤིག ཏརྫཛ་ཡ་གཏོགས་ཤིག ཕུ བརྒྱད་ནི་ཀླུ་བརྒྱད་ཀྱི་ས་བོན་དང་། གཞན་སྔར་བཞིན་ཏེ་ཚུལ་བཞིན་བཟླས་པས་ཆར་
དབབ་བོ། །གལ་ཏེ་མི་འབབ་ན་ཞེས་བྱ་བ་ནི་སྤོགས་ཆོག་སྟེ་གནད་ལ་དབབ་པའི་ཆོ་ག་སྟེ་སྔགས་བཟློག་པ་ཞེས་བྱ་
བ་སྟེ་འབྲུ་རེ་ནས་མི་བཟློག་སྟེ་ཚིག་རེ་ནས་བཟློག་པ་འདི་ནི་མན་ངག་གོ་ཞེས་ཀྱང་གསུངས་མོད། འབྲུ་རེ་ནས་
བཟློག་པ་ཉིད་གཙོ་བོ་ཡིན་ནོ། །དེ་ལྟར་ན་ཆར་ངེས་པར་འབབ་བོ། །གལ་ཏེ་མི་འབབ་ན་དེའི་ཚེ་ཀླུ་རྣམས་ཀྱི་མགོ་ཨརྫ་ཀ་སྟེ་རས་བལ་ཀྱི་དོག་པ་
སྨིན་པ་ལྟར་འགས་སོ་.དེ་ནས་དཀྱིལ་འཁོར་གྱི་མཇུག་གི་བྱ་བ་ནི་ཆོ་ག་སྤྱི་དང་འདྲ་བར་ཤེས་པར་བྱའོ། །གསུམ་པ་ནི་དེ་ལས་
གཞན་ཆར་ཆེས་ན་གཅོད་པའི་ཕྱིར་ སྨིན་དྲལ་བ་ནི་ དུར་ཁྲོད་ཀྱི་རོ་དཀྲིས་པའི་རས་ཀྱི་གདན་ལ་འདུག་ནས་རང་ཕྱག་གཉིས་པའི་ང་རྒྱལ་གྱིས་ཐལ་
ཆེན་དང་ཡུངས་ཀར་སྤྲིན་ལ་འཐོར་བཞིན་པས་སྔགས་བཟླ་ཞིང་ སྤྲིན་དང་བྲལ་བར་བསམ་པར་བྱའོ། ཨརླ་གཉིས་འཕགས་པ་གཉིས་ཤ་
མཤཱ་ན་པྲ་ཡཱ་ཡ་དུར་ཁྲོད་ལ་གྱེས་པའོ། །ཆར་དབབ་གཅད་གཉིས་ནི་གཙོར་རྩ་བའི་སྔགས་ཀྱི་ལས་སོ། །རྡོ་རྗེ་གྲི་གུག་
དང༌། ལྷ་དགས་པ་དང་། ཚ་བས་གདུང་བ་དང་། ཆང་སྐྱག་པ་དང་། མྱོས་མ་དབང་དུ་བྱ་བ་དང༌། ཉི་ཟླ་
གཟུང་བ་དང་
། རྐུན་པོ་ངོས་འཛིན་ཏེ། བདུན་པོ་དེ་དག་ཀྱང་ཧེ་རུ་ཀ་བཞི་བདག་མེད་མ་དང་ལྔ་གང་རུང་ལ་སྔོན་
དུ་བསྙེན་པ་རྫོགས་པར་བྱའོ། །སྒྲུབ་པ་ནི་འོག་ནས་འབྱུང་བའི་ཁ་ཊི་ཀ་ སྟེ་ཐོད་ལེ་ཀོར་ལ་སོགས་པ་_ནང་གི་བདུད་རྩི་ལྔ་ཀུ་
ཥཱ་རཙྪིན་རྩ་ལོང་རྡོལ་བའི་རྫས་རྣམས་ཀྱི་རི་ལུ་ཟ་མ་ཏོག་ལ་སོགས་པར་བཅུག་སྟེ་རྡུལ་ཚོན་གྱི་དཀྱིལ་འཁོར་རམ་ཚོམ་
བུའི་དཀྱིལ་འཁོར་གྱི་དབུས་སུ་བཞག་ལ། དེ་ཡན་ལག་བཞི་རྫོགས་ཀྱིས་ལྷར་བསྐྱེད་ནས་གཟུངས་ཐག་བཏགས་
ཏེ་དུས་ཀྱི་སྒྲུབ་པ་ཟླ་བ་དྲུག་གམ་གྲངས་ཀྱི་སྒྲུབ་པ་དངོས་གྲུབ་ཀྱི་དོན་དུ་བྱེ་བའམ། མཚན་མའི་སྒྲུབ་པ་སྒྲའམ་འོད་
ལ་སོགས་པའི་རྟགས་བྱུང་བྱུང་གི་བར་དུ་བྱ་བ་ནི་སྒྲུབ་པའོ། །ལས་ལ་སྦྱར་བ་ནི་གཞུང་ཉིད་ན་གསལ་ཏེ་གོ་སླའོ་
བཞི་པ་ལ་བརྒྱད། རྡོ་རྗེ་གྲི་གུག ལྷ་དགས་པ། ཚ་བས་གདུང་བ། ཆང་སྐྱུགས་པ། མྱོས་མ་དབང་དུ་བྱ་བ། ཉི་ཟླ་བཟུང་བ། རྐུན་པོ་ངོས་བཟུང་
བ། དུད་འགྲོ་ལྔ་སྐྱོད་པའོ། །དང་པོ་ནི། གདུག་པ་ཅན་ཕ་རོལ་གྱི་དམག་གི་སྡེ་རྣམ་པར་གཞིག་པའི་ཕྱིར། ཁ་ཊི་ཀཱ་སྟེ་ཐོད་ལེ་ཀོར་གྱི་སྒྲུབ་པ་བཤད་
དེ། ཁ་ཊི་ཀཱ་དང་། ནང་གི་བདུད་རྩི་ལྔ་དང་། ཀུ་ཏྟཱ་ར་ཙྪིན་རྩ་ལོང་རྡོལ་བ་དང་། ལྷན་ཅིག་བཏགས་ལ་རི་ལུ་བྱ་སྟེ། སྒྲུབ་པའི་མཎྜལ་གྱི་སྟེང་དུ་བཞག་
ལ་ཧེ་རུ་ཀ་གང་རུང་དུ་ཡན་ལག་བཞི་རྫོགས་སུ་བསྐྱེད་ནས། བྱིན་གྱིས་བརླབ་པའི་སྔགས་ནི། ཨོཾ་བཛྲ་ཀརྟ་རི་ཞེས་པ་རྡོ་རྗེ་གྲི་གུག་དང་། ཧེ་བཛྲ་ཡ་ཀྱེའི་
རྡོ་རྗེའི་བཀས། ཧཱུྃ་རིང་གསུམ་དང་ཕཊ་སྔར་བཞིན་ཏེ་དངོས་གྲུབ་ཀྱི་དོན་དུ་ལས་སྦྱོར་གྱི་ཚེ་བྱེ་བ་བཟླས་ཤིང་། དེའི་སྔོན་དུ་བསྙེན་པ་འབུམ་བྱས་ཏེ་རི་ལུ་དེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བསྒྲུབས་ལ། གྲུབ་པའི་རྟགས་སྒྲ་དང་འོད་ལ་སོགས་པ་བྱུང་བའི་ཚེ། རྫའི་རིལ་པ་སྤྱི་བླུགས་ཀྱི་མགྲིན་པ་ཐོད་ལེ་ཀོར་གྱིས་ལན་གཉིས་སུ་བསྐོར་
ཞིང་། དེའི་བར་ནས་གྲི་གུག་གིས་བསྐོར་ཏེ་བཅག་ན། དགྲ་ཐམས་ཅད་ཀྱི་མགོ་མེད་པར་འགྱུར་རོ། །རྡོ་རྗེ་གྲི་གུག་གི་ཆོ་གའོ། །འདི་སློབ་དཔོན་མཚོ་
སྐྱེས་ཀྱིས་མཛད་ཅེས་གསུང་ངོ་། །གཉིས་པ་ནི། འཇིག་རྟེན་པའི་ལྷ་རྟེན་རྣམས་དགས་པར་འདོད་པས། རྡོ་རྗེ་དགྲ་སྟའི་ཐིག་ལེ་བསྒྲུབ་པར་བྱ་སྟེ། ཚངས་
པའི་ས་བོན་པ་ལ་ཤའི་འབྲས་བུ་སྐར་མ་རྒྱལ་ལ་བཏབ་པ་ཕྱིས་སྨིན་པའང་། རྒྱལ་ལ་བསྒྲུབས་ཤིང་བླངས་ནས་ཀུ་ཋཱར་ཙྪིནྡ་དང་བསྲེས་ལ། ཉི་མ་གཟས་ཟིན་
པའི་ཚེ་ན་རང་གི་མི་བསྐྱོད་པ་དང་ལྷན་ཅིག་བཏག་ཅིང་བཏགས་ནས་དགྲ་སྟའི་གཟུགས་བྱ་སྟེ། སྔ་མ་བཞིན་དུ་གྲུབ་པའི་རྟགས་བྱུང་བའི་ཚེ་དགྲ་སྟ་དེ། རང་
གི་རྐང་པས་མནན་ནས་སྔགས་བཟླས་ཏེ། ཨོཾ་བཛྲ་ཀུ་ཐཱ་ར་ཕྲ་ཊ་ཡ་ཕྲུ་ཊ་ཡ་ཞེས་པ་རྡོ་རྗེ་དགྲ་སྟ་ཁོས་ཁོས། ཧཱུྃ་གསུམ་ཕཊ་དང་སཱ་ཧཱ་རྣམས་སྔ་མ་བཞིན་
ནོ། །སྒྲུབ་པའི་ཚེ་བྱེ་བ་བཟླས་ནས་གྲུབ་པ་ན་དཔྲལ་བར་དགྲ་སྟ་ལྟ་བུའི་ཐིག་ལེ་བྱས་ཏེ་ལྷ་དགས་པའི་བསམ་པས་གང་ལ་ཕྱག་བྱས་པ་དེ་དགས་སོ། །ལྷ་
དགས་པའི་ཆོ་གའོ། །སློབ་དཔོན་བིར་ཝ་པས་མཛད་དོ། །གསུམ་པ་ནི་དགྲ་བོ་ཚ་བས་གདུང་བ་སྟེ་རིམས་ཀྱིས་གདབ་པར་བྱ་བར་འདོད་པས། ཤིང་
ཨརྐའི་ལོ་མ་རླུང་གིས་ཁྱེར་བ་ལ། བཙན་དུག་དང༌། སྐྱེ་ཚེ་དང་། ཙི་ཏྲ་ཀ་རྒྱ་སྟེགས་ཀྱི་ཁུ་བས་དགྲའི་མིང་བྲི་ཞིང་། དེ་ལ་རྣམ་ཤེས་དགུག་གཞུག་བྱ་
ནས་འབྲས་ཕུབ་ཀྱི་མེ་མདག་ལ་གདུངས་ཤིང་། སྔགས་ཁྲི་བཟླས་ཏེ། ཨོཾ་ཧེ་བཛྲ་ཀྱེའི་རྡོ་རྗེ། ཛཱ་ར་རིམས། ཤ་ཏུཤྩ་དགྲ་བོ་ལ་ཐོབ་ཅིག གཞན་སྔ་མ་
བཞིན་ཏོ། །ཚ་བའི་ཆོ་གའོ། །བསྙེན་པ་ཁྲི་བཟླས་པས་འགྲུབ་བོ། །བཞི་པ་བསྒྲུབ་བྱ་ཆང་སྐྱུགས་པར་བྱ་བར་འདོད་པས་བསྒྲུབ་བྱའི་ལྟེ་བར་ཡཾ་གི་རྣམ་པ་
ལས་བྱུང་བའི་རླུང་གི་དཀྱིལ་འཁོར་བསྒོམ་ཞིང་དེའི་སྟེང་དུ་མཾ་གི་རྣམ་པ་ཡོངས་སུ་འགྱུར་བ་ལས་ཆང་ལྟེ་བར་བསྒོམས་ཏེ། རླུང་གཡོས་པས་ཆང་སྐྱུག་པར་
བྱེད་པར་བསམ་ཞིང་། ཨོཾ་ཧེ་བཛྲ་མé་མུད་གི་རི་ཡ་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ་ཞེས་བརྒྱ་རྩ་བརྒྱད་བཟླས་ཏེ་མིག་གིས་ཀྱང་བལྟས་ན་ཆང་སྐྱག་གོ །འདི་བྲམ་ཟེ་
དཔལ་འཛིན་གྱིས་མཛད་པར་གྲགས་སོ། ལྔ་པ་ནི། བུད་མེད་འདོད་པས་རབ་ཏུ་མྱོས་མ་དབང་དུ་བྱ་བར་འདོད་པས། མྱ་ངན་མེད་པ་དཔྱིད་ཟླ་ར་བའི་ཚེས་
བརྒྱད་ལ་མྱ་ངན་མེད་པའི་ཤིང་ཨ་ཤོ་ཀའི་འོག་ཏུ་སོང་སྟེ་གོས་དམར་པོ་བགོས་ནས་མྱོས་བྱེད་ཀྱི་འབྲས་བུ་སོ་སོ་འཆའ་བཟའ་ཞིང་། ཀཱ་ཀཱ་མ་ཙི་ཀི་སྟེ་རྒྱ་
སྐྱེགས་ཀྱི་ཁུ་བས་དཔྲལ་བར་ལྕགས་ཀྱུ་ལྟ་བུའི་ཐིག་ལེ་བྱས་ནས་སྔགས་བཟླས་ཏེ་ༀ་ཀུ་རུ་ཀུལླེ་ཧི ཨ་མུ་ཀ་མེ་ཏིཿ བ་སཱི་བྷ་ཝ་ཏུ་སྟེ། ཆེ་གེ་མོ་
བདག་གིས་དབང་དུ་གྱུར་ཅིག་སྭཱ་ཧཱ་ཅེས་པ་བཟླས་པ་ཁྲི་ཡིས་བསྒྲུབ་བྱ་དབང་དུ་འདུས་ནས་བདག་གི་མདུན་དུ་འོང་བར་འགྱུར་རོ། །སྔོན་སློབ་དཔོན་པདྨ་
ཆུང་བས་མཛོད་ཅེས་གསུངས། དྲུག་པ་ནི་ཟླ་བ་དང་ཉི་མ་མི་འགྲོ་བར་བདག་གི་ཡིད་བཞིན་དུ་དབང་དུ་བྱ་བར་འདོད་པས་འབྲས་སཱ་ལུ་བཏགས་པའི་འགྱུར་བ་
སྟེ་ཟན་ལ་ཟླ་བ་ཉི་མ་གང་དབང་དུ་བྱ་བའི་གཟུགས་བྱས་ལ་སྔ་མ་ལྟར་སྒྲུབ་པ་བྱས་ཏེ། རྟོགས་བྱུང་བ་ན། རང་གི་རྡོ་རྗེའི་ཆུ་ལ་གཟུགས་དེ་གཞུག་ཅིང་
སྔགས་བཟླས་ཏེ། ཨོཾ་བཛྲ་ཨརྐཀ་སྟེ་རྡོ་རྗེ་ཉི་མ། མཱ་ཙ་ལ་མཱ་ཙ་ལ་མ་གཡོ་མ་གཡོ། ཏིཥྛ་ཏིཥྛ་གནས་པ་གནས་པ། ཧེ་བཛྲ་ཡ་ཀྱེའི་རྡོ་རྗེའི་
བཀས། གཞན་སྔར་བཞིན་ནོ། །ཟླ་བ་འཛིན་ན། བཛྲ་ཙཎཏྲ་ཞེས་བསྒྱུར། བསྙེན་པ་བྱེ་བ་ཕྲག་བདུན་བཟླས་ཏེ། ཕྱིས་ལས་སྦྱོར་བྱས་ན། རྡོ་རྗེ་ཆུ་ནས་
མ་བཏོན་པའི་བར་དུ་ཉི་མ་དང་ཟླ་བ་ཡང་དག་པར་གནས་ཤིང་ཉིན་མཚན་བྱེ་བྲག་མེད་པར་འགྱུར་རོ། །ཟླ་བ་དང་ཉི་མ་རྣམ་པར་འཛིན་པ་ཞེས་བྱ་བའི་ཆོ་
གའོ། །སྔོན་སློབ་དཔོན་བིར་ཝ་པས་མཛད་པར་གྲགས་སོ། །རྐུན་པོ་ངོས་གཟུང་བ་ནི་ འོག་གི་སྔགས་འདིས་སྔོན་དུ་བསྙེན་པ་འབུམ་བྱས་ནས་
དུས་མ་ཡིན་པའི་དུས་ཞེས་བྱ་བ་མར་ངོ་ཡིན་ལ། དེའི་ཉི་ཤུ་གཉིས་སམ་བརྒྱད་ཀྱི་སྲོད་ལ་ཁྱེའུ་འམ་བུ་མོ་ གཞོན་ནུ་མ་
ལོ་བརྒྱད་དམ་བཅུ་གཉིས་ལོན་པ་གཙང་མ་གྲོང་པའི་ཆོས་ཀྱིས་མ་ཕོག་པ་བོས་ཏེ་དེ་ལྷར་བསྐྱེད་ལ་མཆོད་པ་ལྔས་མཆོད་
དེ། དེའི་མིག་ལ་སྔགས་བརྒྱ་རྩ་བརྒྱད་ཀྱིས་བསྔགས་ཁ་ཟས་ཀྱིས་བསྙེན་བཀུར་བ་ཅི་རིགས་བྱས་ལ། ནང་པར་
ངའི་དོན་སྒྲུབས་ཤིག་ཅེས་སྙན་གསན་ཕབ་ལ་བཏང་ངོ༌། །དེའི་ནང་པར་བཅུ་བཞི་པའམ་བརྒྱད་པ་ཞེས་བྱ་བ་ཉི་ཤུ་
དགུའམ་གསུམ་གྱི་སྔ་དྲོ་ཁྱིམ་གྱི་བུ་ག་ཐམས་ཅད་བཀག་ལ་མུན་པར་བྱས་ཏེ་བུམ་པ་ཅིག་ཁ་རྒྱན་སོགས་ལེགས་པར་
བཅས་ལ་བཅུད་.སོ་ལྔ་རྣམས་ཀྱང་བཅུག་སྟེ་དེའི་སྟེང་དུ་མར་མེ་གཞག བདག་གི་རྣལ་འབྱོར་བསྒོམས་
ལ། མཆོད་པ་དང་གཏོར་མ་བཏང་། ནང་གི་སྦྱིན་སྲེག་བྱས་ལ། འབྲུ་མར་དང་ཨ་ལ་ཀ་ཏ་སྟེ་རྒྱ་སྐྱེགས་དང་མར་
མེའི་དུད་པ་ མར་མེ་འོད་ལ་མཐེ་བོང་བསྟན་ཞེས་ཀྱང་གསུངས་ལ་ཨོ་ན་གྲྭ་ན་གྲྭ་ ཀུ་མ་རི་ཀོ་དེ་བྱ་ལོ་ཙ་ནི་ཞེས་པ་གཞོན་ནུ་མ་གསལ་བའི་མིག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
ཅན་མ་སྤྲོས་སྤྲོས། སཱཧཱ་གཞི་ཚུགས་ཧཱུཾ་ཕཊ་སྭཱཧཱ་ཞེས་བརྒྱ་རྩ་བརྒྱད་བཟླས་ལ་སྔགས་པའི་མཐེ་བོ་གཡོན་པ་ལ་
བསྐུ། ཡང་སྔགས་བཟླ་ཞིང་འབྲུ་མར་གྱིས་ཀྱང་བསྐུ་ཞིང་ལེགས་པར་མཉེ། ཡང་གཞོན་ནུ་མའི་མིག་ལ་བརྒྱ་རྩ་
བརྒྱད་ཀྱིས་བསྔགས་ལ། དེ་ལ་མཐེ་བོ་བསྟན་ཏེ་ངའི་རྫས་སུས་ཁྱེར་སྨྲོས་ཞེས་བརྗོད་ན་ཇི་ལྟར་འདོད་པ་སྨྲ་བར་
འགྱུར་རོ། །འདི་ནི་ཤིན་ཏུ་གསལ་བར་སྟོན་པས་རྡོ་རྗེ་སྐར་མའོ། །བརྒྱད་པ་ གླང་པོ་ཆེ་ལ་སོགས་པ་ འཚེ་བའི་དུད་འགྲོ་
ལྔ་འབྲོས་པའི་སྔགས་འདི་དག་དོམ་ལ་སོགས་པའི་མིང་རྣམས་ལ་ནི་སྔོན་དུ་ཨོཾ་དང་མཐར་ཧེ་བཛྲ་ཡ་སྭཱ་ཧཱ་ཞེས་སྦྱར་ནས་གང་ཟག་དབང་
པོ་རབ་ཀྱིས་ནི་བསམ་པ་ཙམ་གྱིས། འབྲིང་གིས་ནི་ངག་ཏུ་བཟླས་པས། ཐ་མས་ནི་རྭ་དུང་སོར་བཅུ་གཉིས་པ་
ལས་མི་རིང་བའི་ཁ་ལ་བྲིས་ནས་བུས་ན་འགྲུབ་པ་ཡིན་ནོ། །བཅོམ་ལྡན་འདས་ཀྱིས་གླང་པོ་ཆེ་ནོར་སྐྱོང་འདུལ་བའི་ཕྱག་གི་ཚུལ་གྱིས་
ལ་ལག་པ་རབ་ཏུ་བསྟན་ཅིང་ ཨོ་ཤཱ་ན་ཏིཥྛ༌ཏིཥྛཧེ་བཛྲ་ཡ་ཧཱུཾ་ཕཊ་སྭཱཧཱ་ཞེས་བྱ་བ་ནི་ཁྱི་འབྲོས་པའི་སྔགས་སོ། །ལྔ་པ་ལས་
སྒྲུབ་པའི་ལྷ་མོ་རྡོ་རྗེ་མ་ལ་སོགས་པ·་བདུན་པོའི་སྔགས་ནི་གོང་དུ་གསུངས་ལ་སྐྱེད་ཆོག་ཀྱང་སྔར་བསྟན་ཏོ.ཚིག་ནི། རྡོ་རྗེ་
མས་རེངས་པ་དང་། དཀར་མོས་དབང་དུ་བྱ་བ་དང་ཆུ་མས་སྐྱོད་པ་དང་རྡོ་རྗེ་མཁའ་འགྲོ་མས་སྡང་བ་དང་། བདག་མེད་མས་མངོན་སྤྱོད་དང་། ས་སྤྱོད་
མས་འགུགས་པ་དང་། མཁའ་སྤྱོད་མས་གསོད་པ་སྟེ། ལྷ་མོ་བདུན་པོའི་རྣལ་འབྱོར་གྱིས་རིམ་པ་ལྟར་རེངས་པར་བྱེད་པ་ལ་སོགས་པའི་ལས་རྣམས་སྔགས་
པ་བརྟུལ་ཞུགས་ཅན་གྱིས་བྱེད་དོ། །འདིར་ལེའུ་བརྒྱད་པའི། དང་པོར་ནག་པོ་རབ་ཏུ་བསྒོམ། །ཞེས་བྱ་བ་ལ་སོགས་པ་
དང༌། ཕྱི་མའི་བཅུ་གཅིག་པའི་ཕྲེང་བ་དང་ཁ་ཟས་ལ་སོགས་པ་དང་། ཡང་བརྗོད་བྱ་ཕལ་ཆེ་བ་ཕྱོགས་གཅིག་ཏུ་
རྟོགས་པར་བྱའོ། །ལེའུ་གཉིས་པ་ཚིགས་སུ་བཅད་པ་བཞི་བཅུའི་རྣམ་པར་བཤད་པ་བསྟན་ཟིན་ཏོ།། །།དེ་ལྟར་
ལེའུ་གཉིས་པས་གཙོར་ཐུན་མོང་གི་དངོས་གྲུབ་བསྒྲུབ་པ་བསྟན་ནས། ད་ནི་གཙོར་མཆོག་གི་དངོས་གྲུབ་བསྒྲུབ་པ་
བཤད་པར་བྱའོ། །དེ་ལ་ ལྔ་ལས་ལྟ་བ་བསྟན་ཟིན་ནས་ཕྱི་མ་བཞི་ལས། ཐོག་མར་རིམ་པ་གཉིས་སྟོན་ཏོ། །དེ་ལའང་ ལྷ་
བསྐྱེད་པ་དང་དབང་བསྐུར་བ་གཉིས་ལས། ལྷ་བསྐྱེད་པའི་རིམ་པ་སྟོན་ལ་ལེའུ་གསུམ་པ་བཤད་པར་བྱ་སྟེ། དེ་ཡང་
ལེའུ་སྔ་ཕྱིའི་འབྲེལ་བརྗོད་ན་མཆོག་གི་དངོས་གྲུབ་བསྒྲུབ་པའི་ཕྱིར་ངག་སྔགས་ཟློས་པ་ལ་ལུས་ལྷར་བསྐྱེད་དགོས་
སོ་ཞེས་བྱ་བ་ནི་ཕྱི་དོན་གྱི་མཚམས་སྦྱོར་ཡིན་ལ། རྩ་ནང་ན་གནས་པའི་བྱང་ཆུབ་ཀྱི་སེམས་དེ་ལུས་ལས་བྱུང་ཞིང་
བདེ་བ་ལ་རོལ་བས་ན་ལྷ་ཡིན་ནོ་ཞེས་བྱ་བ་ནི་སྦས་པའི་མཚམས་སྦྱོར་རོ། །ལེའུ་གསུམ་པ་དང་བཞི་པ་འདི་གཉིས་
ཀྱི་བརྗོད་བྱའི་དོན་ནི་བསྐྱེད་པའི་རིམ་པ་སྤྱིའོ། །རྗོད་བྱེད་ཀྱི་སྒྲ་ཡན་ལག་གི་དོན་ཡིན་ལ། དབུགས་རྒྱུ་ཞེས་བྱ་བ་
ལ་སོགས་པའི་སྐབས་སུ་ཡི་གེའི་དོན་ཡང་ཅུང་ཟད་འཇུག་གོ །མངོན་པར་རྟོགས་པ་རྫོགས་པའི་རིམ་པའི་རྟེན་
ཡིན་པས་བསྐྱེད་པའི་རིམ་པ་དང་འབྲེལ་ཏེ་བསྐྱེད་པའི་རིམ་པའི་ལྷའི་རྣམ་གྲངས་དང་སྐྱེད་ཆོག་གི་མངོན་རྟོགས་
རྒྱས་པར་བསྙད་དེ། དེ་ནི་རྒྱུད་ཀྱི་མངོན་པར་རྟོགས་པར་བལྟ་བར་བྱའོ། །བཤད་པའི་རྒྱུད་ནི་རྡོ་རྗེ་གུར་གྱི་ལེའུ་
བཞི་པ་ནས་བསྐྱེད་རིམ་གྱི་མངོན་པར་རྟོགས་པ་བསྡུས་ཏེ་བསྟན། ལེའུ་བཅུ་པ་ལས་སྔོན་འགྲོ་དང་རྗེས་ཀྱི་ཡན་
ལག་རྫོགས་པར་བཤད། ལེའུ་བཅོ་ལྔ་པ་ལས་འདི་ཉིད་ཀྱི་ཧེ་རུ་ཀ་གསུམ་གསུངས་པ་ནི་གཙོ་ཆེ་བ་ཡིན་མོད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཀྱི། སྤྱིར་རྡོ་རྗེ་གུར་གྱི་ལེའུ་གསུམ་པ། དྲུག་པ། དགུ་པ། བཅུ་གཅིག་པ། བཅུ་གསུམ་པ་སྟེ་ལྔ་པོ་དེ་མ་
གཏོགས་པ་ལེའུ་བཅུ་ཀ་ནས་བསྐྱེད་པའི་རིམ་པའི་ཆ་ཤས་ཅི་རིགས་པ་སྟོན་པ་ཡིན་ནོ། །ཁ་སྦྱོར་གྱི་ནི་གཉིས་པའི་
གསུམ་པ་དང་བཞི་པ་དང་རྒྱུད་ཕྱི་མ་ནས་ཧེ་རུ་ཀ་གསུམ་པོ་འདི་ཉིད་འབྱུང་ལ། གཉིས་པའི་བཞི་པ་
དང་། གསུམ་པའི་རབ་བྱེད་བཞི་སྟེ་རབ་ཏུ་བྱེད་པ་དྲུག་ནས་བསྐྱེད་རིམ་འབྱུང་བ་ཡིན་ནོ། །ལུས་རྣམ་པར་གཞག་
པ། ལྷ་རྣམས་ཇི་ལྟར་འབྱུང་བའོ། །ཞེས་བྱ་བའི་ཡན་ལག་རྒྱས་པར་བཤད་པ་ཡིན་ནོ། །ཚིག་གི་དོན་ལ་ དེ་ནས་
ལྷ ཧེ་རུ་ཀ་གསུམ་བསྐྱེད་པའི་ ཐབས་ཀྱི་ལེའུ་བཤད་པར་བྱའོ་ཞེས་བྱ་བ་ནི་ལྷ་བསྐྱེད་པའི་ཆོ་ག་སྟོན་པའི་སྐབས་ཡིན་པས་
སོ། །ལེའུའི་དོན་ལ་གཉིས་ཏེ། ཧེ་རུ་ཀ་གསུམ་བསྐྱེད་པ་སྤྱིའི་ཆོ་ག་དང་། སོ་སོའི་ཆོ་ག་བསྟན་པའོ། །དང་པོ་
ལ་གསུམ་ལས། ཐོག་མར་མདོར་བསྡུས་པའི་མངོན་པར་རྟོགས་པ་ནི། ཚད་མེད་པ་བཞི་དང་སྟོང་པ་ཉིད་སྔོན་དུ་
སོང་ནས་ས་བོན་ཙམ་ལས་བསྐྱེད་པའི་ཡན་ལག་བཞི་རྫོགས་མདོར་བསྡུས་པ་བསྒོམ་པ་སྟེ། དེའང་སེམས་ཅན་
ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སྙམ་པ་ནི་བྱམས་པའོ། །སྡུག་བསྔལ་དང་སྡུག་བསྔལ་
གྱི་རྒྱུ་དང་བྲལ་ཞིང་བསྐྱབ་པར་འདོད་པ་ནི་སྙིང་རྗེའོ། །བདེ་བ་དང་མི་འབྲལ་བར་འདོད་པའི་རྒྱུ་ལམ་ཁྱད་པར་ཅན་
དང་ཕྲད་པར་འདོད་པ་ནི་དགའ་བའོ། །སེམས་ཅན་ཐམས་ཅད་མཉམ་པ་ཉིད་ཀྱི་ཆོས་ཉིད་ལ་སྤྱོད་པར་འདོད་པ་ནི་
བཏང་སྙོམས་སོ། །དེ་ནས་གུར་ནས་འབྱུང་བའི་ཤཱ་ན་ཏཱའི་སྔགས་ཀྱིས་སྣང་བ་མི་དམིགས་པར་བསྒོམ་པ་ནི་ཡང་ནི་
ཆོས་ཀུན་སྟོང་པ་ཉིད་ཅེས་བྱ་བ་¸ཡེ་ཤེས་ཀྱི་ཚོགས་ཏེ་སྔོན་དུ་འགྲོ་བ་ཚོགས་གཉིས་སོ། །དེ་ནས་བྱང་ཆུབ་སེམས་ཞེས་
བྱ་བ་སྟོང་པའི་ངང་ལས་པདྨ་དང་ཉི་མ་དང་རོའི་སྟེང་དུ་ཧཱུྃ་ལས་ཧེ་རུ་ཀ་གསུམ་གང་རུང་གི་སྐུ་དམ་ཚིག་པ་བསྐྱེད་པ་
ནི་བསྙེན་པའོ། །འདི་ལས་མངོན་པར་རྟོགས་པ་དུ་མར་ཡང་སྤེལ་བར་བྱ་སྟེ། ཨོཾ་ལས་བདག་མེད་མ་དང་། གོ་
ལས་གོ་རཱི་དང་། ཌོ་ལས་གཡུང་མོ་བསྐྱེད་པའི་བར་དུ་ཡང་འདིས་ཤེས་པར་ནུས་སོ། །དུས་ གཉིས་པ་ལ་ནི་སྐྱེ་
མཆེད་སྐུ་གསུང་ཐུགས་བྱིན་གྱིས་རློབས་པའི་ས་བོན་བསྡུ་བ་སྟེ་ཡི་གེ་དགོད་དོ། །ཞེས་བྱ་བ་ནི་སྐུ་གསུང་ཐུགས་བྱིན་གྱིས་བརླབ་པ་
སྟེ་ཉེ་བར་བསྒྲུབ་པའོ། །གསུམ་པ་ལ་ནི་ ཡེ་ཤེས་པ་བཅུག་པས་རྡོ་རྗེ་སེམས་དཔའ་གཉིས་འདྲེས་པའི་གཟུགས་བརྙན་རྫོགས། །
ཞེས་བྱ་བ་ནི་ཡེ་ཤེས་པ་སྤྱན་དྲངས་ལ་གཉིས་སུ་མེད་པར་བསྟིམ་པ་སྟེ་སྒྲུབ་པའོ། །བཞི་པ་ལ་ནི་དབང་བསྐུར་བས་
ཡིག་འབྲུ་ སྟེ་རིགས་ཀྱི་རང་བཞིན་གསལ་བྱེད་དམ་འགྱུར་མེད་ཀྱི་ངོ་བོ་རིགས་བདག་གི་དབུ་རྒྱན་དགོད། །ཅེས་བྱ་བ་ནི་རང་གི་རིགས་ཀྱི་
བདག་པོས་སྤྱི་བོར་བརྒྱན་པ་སྟེ། སྒྲུབ་པ་ཆེན་པོའོ། །དེ་ལྟར་ཡིན་པར་ཡང་འདུས་པའི་ལེའུ་བཅུ་གཉིས་པ་
ལས། བསྙེན་པའི་དམ་ཚིག་སྦྱོར་བ་དང་། །ཉེ་བར་བསྒྲུབ་པ་འབྱུང་བ་དང༌། །སྒྲུབ་པ་ཡི་ནི་དམ་ཚིག་དང་། །
སྒྲུབ་པ་ཆེན་པོ་དག་དང་བཞི། །རྡོ་རྗེའི་བྱེ་བྲག་ཤེས་བྱས་ལ། །དེ་ནས་ལས་རྣམས་བསྒྲུབ་པར་བྱ། །ཞེས་བྱ་བ་
དང༌། ཡང་། བསྙེན་པའི་དམ་ཚིག་སྦྱོར་བ་ལ། །བྱང་ཆུབ་མཆོག་ནི་བསྒོམ་པར་བྱ། །ཉེ་བར་སྒྲུབ་པའི་སྒྲུབ་
མཆོག་ལ། །རྡོ་རྗེ་སྐྱེ་མཆེད་རྣམ་པར་དཔྱད། །སྔགས་ཀྱི་བདག་པོ་བསྒོམས་པ་ཡིས། །སྒྲུབ་པའི་ཚེ་ན་བསྐུལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བར་གསུངས། །སྒྲུབ་པ་ཆེན་པོ་བྱེད་པའི་ཚེ། །དབུ་རྒྱན་ལ་ནི་བདག་པོ་བསམ། །ཞེས་གསུངས་སོ། །དེ་ཉིད་
ཀྱི་རྒྱུད་ཕྱི་མ་ལས། ཐ་མལ་པ་ནི་རྡོ་རྗེ་བཞི། །ཡེ་ཤེས་བདུད་རྩི་མཆོག་ཡིན་ནོ། །དང་པོ་སྟོང་ཉིད་བྱང་ཆུབ་
སེམས། །གཉིས་པ་ལ་ནི་ས་བོན་བསྡུ། །གསུམ་པ་ལ་ནི་གཟུགས་བརྙན་རྫོགས། །བཞི་པ་ལ་ནི་ཡིག་འབྲུ་
དགོད། །རྡོ་རྗེ་རྣམ་བཞི་འདི་དག་གིས། །ཐ་མལ་སྒྲུབ་པའི་བསྙེན་པ་བྱ། །ཞེས་གསུངས་པས་ཤེས་སོ། །
མངོན་པར་རྟོགས་པ་འབྲིང་དུ་བྱ་བ་ ལ་སྲུང་འཁོར། རྟེན་གདན། བརྟེན་པ་རྡོ་རྗེ་ཆོ་གས་བསྐྱེད་པ་གསུམ་ལས་དང་པོ་ནི་ཚད་མེད་བཞི་
དང་སྟོང་ཉིད་སྔོན་དུ་སོང་ནས། རེ་ཕ་ སྟེ་རཾ་ཡིག་ལས་ཉི་མཟླའི་དཀྱིལ་འཁོར་སྔོན་དུ.འམ་དང་པོར་རྣམ་པར་བསྒོམས་
ནས། །ཞེས་བྱ་བ་ལ་སོགས་པ་ ཉི་མའི་སྟེང་དེར་ཧཱུྃ་ལས་བྱུང་བའི་སྣ་ཚོགས་རྡོ་རྗེ་བསྒོམ་པར་བྱ་སྟེ། རྡོ་རྗེ་དེ་ཉིད་ལས་འཕྲོས་པའི་འོད་ཟེར་
གྱིས་ནི་བསྒྲུབ་པའི་རྡོ་རྗེའི་ར་བ་དང་སྟེང་དུ་རྡོ་རྗེའི་གུར་བཅིང་པ་དང་། འོག་ཏུ་རྡོ་རྗེའི་ས་གཞི་ཡང་བསྒོམ་པ་ཉིད་དོ། །ཞེས་པས་སྲུང་འཁོར་དང་། སྲུང་
འཁོར་དེའི་ནང་དུ་ལྷ་བསྐྱེད་པའི་དང་པོར་པད་ཉི་ལ་གནས་པའི་རོ་ནི་རྣམ་པར་བསྒོམ་པ་ནི་ཆོས་ཀྱི་དབྱིངས་ཀྱི་བདག་ཉིད་བདག་མེད་མ་མཚོན་པར་བརྗོད་དོ་
ཞེས་པས་གདན། གདན་དེའི་སྟེང་དུ་རྣལ་འབྱོར་པའི་སེམས་གནས་ནས་ཧེ་རུ་ཀ་གསུམ་པོ་གང་ཡང་རུང་བ་ཉིད་རྣམ་པར་བསྒོམ་སྟེ་བློ་ཀ་གཉིས་ཀྱིས་
སྲུང་བའི་འཁོར་ལོ་གདན་དང་བཅས་པ་བསྒོམ་པ་བསྟན། དེའང་འདི་ལྟར་རང་གི་སྙིང་གར་རེ་ཕ་བསྒོམ། །ཞེས་བྱ་
བའི་རང་གི་སྙིང་ག་ནི་བདག་ཉིད་ཀྱི་སེམས་གང་ན་གནས་པའི་ས་དེ་ཉིད་ཡིན་པས་ན་འདིར་ཡང་སེམས་ཀྱི་གནས་གདན་
གྱི་རོའི་སྙིང་གའི་སྟེང་དུ་ རེ་ཕ་སྟེ་རཾ་ ཡིག་བསྒོམ་ཞིང་དེ་ལས་ཉི་མའི་དཀྱིལ་འཁོར། དེའི་སྟེང་དུ་ རང་སེམས་ཀྱི་ངོ་བོ་ཧཱུཾ་ གི་
རྣམ་པ་ཉིད་བསམ་སྟེ། དེའང་ཧཱུཾ་ཡིག་གི་ཧ་ནི་གསལ་བྱེད་ཐབས་དང་ཞབས་ཀྱུ་དང་ཀླད་ཀོར་དབྱངས་ཡིག་ཤེས་རབ། དེ་གཉིས་ཟུང་དུ་ཆུད་པས་ཟུང་
འཇུག་གི་རང་བཞིན་ནོ། །ཧཱུྃ་དེ་ཡོངས་སུ་གྱུར་པ་ལས་རྡོ་རྗེ་ནི་ཆོས་ཀྱི་དབྱིངས་ལས་མི་འགྱུར་བས་ཁ་དོག་ནག་པོ། བདུད་སྐྲག་པར་བྱེད་པས་
འཇིགས་པ་ཆེན་པོའོ། །རྡོ་རྗེ་དེའི་ལྟེ་བའི་དབུས་སུ་ཉི་མ་ལ་གནས་པར་སླར་ཡང་ནི་ཧཱུྃ་གི་ཡི་གེ་དེ་ཉིད་ཀྱིས་མཚན་པ.ར་བསྒོམ་ལ་ཧཱུཾ་གི་རྣམ་པ་དང་
བཅས་པའི་རྡོ་རྗེ་ཡོངས་སུ་གྱུར་པར་བལྟས་པ་ལས་ཞེ་སྡང་རྣམ་པར་དག་པའི་བདག་ཉིད་མི་བསྐྱོད་ཀྱེའི་རྡོ་རྗེའི་རྣམ་པར་བསྒོམ་སྟེ་དེ་ཡང་ཕྱག་མཚན་རྡོ་རྗེ་
ལས་སྐྱེས་པས་སམ་རྡོ་རྗེ་སྟོང་པ་ཉིད་ཀྱི་ངང་ལས་སྐྱེ་བའི་ཆོ་འཕྲུལ་དུ་བསྟན་པས་ན་རྡོ་རྗེ་སྐྱེ་བ་ཆོས་ཀྱི་དབྱིངས་ཀྱི་རང་བཞིན་ཁ་དོག་ནག་པོ་ཆེ་བའམ་སྔོན་པོ་
སྟེ། དཔེར་ན་འདམ་སྐྱེས་ཏེ་ཨུཏྤ་ལ་སྔོན་པོ་འདྲ་བའི་མདོག་དང་དཔེའི་རྣམ་གྲངས་ཡང་ན་ནམ་མཁའ་ལྟར་སྔོ་བ་དང་ཉི་མ་ལྟར་གསལ་བའི་མདོག་ཅན་དུ་
འདོད་པ་དང་། དང་བ་དང་ཡིད་ཆེས་པའི་དད་པས་ངེས་པར་རྣམ་པར་བསྒོམ་པར་བྱའོ་ཞེས་པས་ཧེ་རུ་ཀ་གསུམ་གྱི་དམ་ཚིག་སེམས་དཔའ་
བསྒོམ་པ་ནི་བློ་ཀ་ཕྱེད་དང་གསུམ་གྱིས་བསྟན་ནོ། །འདིས་མཚོན་ནས་ཨོཾ་ལས་གྲི་གུག་ཨོཾ་གིས་མཚན་པ་ལས་
བདག་མེད་མ་བསྐྱེད་པ་ནས་བཟུང་སྟེ། ཌོ་ལས་རྡོ་རྗེ་ཊཾ་གིས་མཚན་པ་ལས་གཡུང་མོ་བསྐྱེད་པའི་བར་དུ་ཡང་སྦྱར་
རོ། །འདིའི་ཡན་ལག་ལྷག་མ་གསུམ་ནི་སྔར་བསྟན་པ་ཉིད་ཡིན་ལ། ཡན་ལག་བཞི་པ་ནི་དབང་རྒྱས་པར་བླངས་
ཀྱང་འགལ་བ་མེད་དོ། །མངོན་པར་རྟོགས་པ་འབྲིང་དུ་བྱ་བའོ། །རྒྱས་པར་བྱེད་ན་ཚོགས་ཞིང་སྤྱན་དྲངས་ཏེ་མཆོད་
པ། མངོན་བྱང་ལྔ་ལས་ལྷ་བསྐྱེད་པ་དང་གཉིས་ལས་དང་པོ་ནི། རང་ལྷར་གསལ་བའི་སྙིང་གའི་ཧཱུྃ་ལས་འོད་འཕྲོས་པས་མདུན་གྱི་ནམ་མཁར་རྗེ་
བཙུན་.ལྷ་དགུ་ལ་སོགས་པའི་དཀྱིལ་འཁོར་དམིགས་ཤིང་བལྟས་ནས་ནི། །ཞེས་བྱ་བ་ནས་སྐྱེ་མེད་ལས་སྐྱེ་བར་སྟོན་པས་རྡོ་རྗེ་སྐྱེ་བ་
དམིགས་པ་མེད་པའི་སྙིང་རྗེ་ཆེན་པོའི་ངོ་བོ་དེ་ལ། ཕྱག་རྒྱ་ལྔ་དང་མཆོད་རྫས་ཀྱི་རྒྱན་རྣམས་ཐམས་ཅད་འཛིན་པ་ཡི་ལྷ་མོ་རང་གི་སྙིང་ག་ནས་སྤྲུལ་པ་བརྒྱད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པོ་རྣམས་ཀྱིས་མཆོད་པར་བྱའོ། །ཇི་ལྟར་ན། དཀར་མོ་སྟེ། གོ་རིས་ནི་རི་དྭགས་མཚན་མ་ཞེས་པ་ཟླ་བ་ཡིན་ལ། དེས་མཚོན་པ་ཐིག་ལེས་གང་བའི་ཐོད་
པ་འཛིན་པ་དང་། ཆོམ་རྐུན་མས་བདུད་ལས་རྒྱལ་བ་ཉི་མའམ་དྲང་སྲོང་བདུད་ལས་རྒྱལ་བའི་བུ་ཉི་མ་སྟེ། དེས་མཚོན་པ་རཀྟས་གང་བའི་སྣོད་འཛིན་པ་
དང༌། རོ་ལང་མ་ནི་དྲི་ཆུ་འཛིན་པའི་ལག་པ་མ་དང་། གྷསྨ་རཱི་ནི་སྨན་ཏེ་དྲི་ཆེན་འཛིན་ཅིང༌། པུཀྐ་སཱི་ནི་རྡོ་རྗེ་སྟེ་ཤ་ཆེན་གྱིས་གང་བའི་ཐོད་པ་འཛིན་པའི་
ལག་པ་ཅན་རྣམས་ཀྱིས་མཆོད་པ་ནི་ནང་བདུད་རྩི་ལྔའི་མཆོད་པའོ། །དེ་བཞིན་དུ་རི་ཁྲོད་མས་རོ་སྟེ་གྲུབ་པའི་དངུལ་ཆུ་འཛིན་པ་དང་། གདོལ་པ་མོ་ནི་ཅང་
ཏེའུ་བརྡུང་བའི་སྒྲ་ཡིས་མཆོད་པ་སྟེ། དེ་གཉིས་ནི་ཕྱིའི་མཆོད་པའོ། །དེ་ལྟར་ཕྱི་ནང་གི་མཆོད་པ་འདི་རྣམས་ཀྱིས་ནི་གཙོ་བོ་འཁོར་དང་བཅས་པ་མཆོད་ཅིང་
འདོད་ཆགས་ཆེན་པོ་སྟེ་བདེ་བ་ཆེན་པོའི་རྗེས་སུ་ཆགས་པས་གཡུང་མོས་སྐུ་ལ་འཁྱུད་ནས་བདེ་བས་མཆོད་པ་ཉིད་ ནི་དེ་ཁོ་ན་ཉིད་ཀྱི་མཆོད་
པའོ། །ཅེས་པའི་བར་བློ་ཀ་ཕྱེད་དང་བཞིས་ཚོགས་ཀྱི་ཞིང་སྤྱན་དྲངས་ཏེ་མཆོད་པ་བསྟན། གཉིས་པ་ནི་དེ་ནས་རྡོ་རྗེ་
གུར་ནས་འབྱུང་བའི། དཀོན་མཆོག་གསུམ་ལ་བདག་སྐྱབས་མཆི། །ཞེས་བྱ་བ་ལ་སོགས་པ་ཡན་ལག་བདུན་པ་
ཁ་བསྐང་། དེ་ནས་གོང་དུ་བསྟན་པ་བཞིན་ཚད་མེད་པ་བཞི་དང་། ཡེ་ཤེས་ཀྱི་ཚོགས་སྟོང་པ་ཉིད་དང་། སྲུང་
བའི་འཁོར་ལོ་བསྒོམས་ལ། དུར་ཁྲོད་བརྒྱད་ཀྱི་དབུས་སུ་པདྨ་འདབ་བརྒྱད་ཀྱི་ལྟེ་བར་པད་ཉི་རོ་གདན་དང་བཅས་པའི་སྟེང་
དུ་མངོན་པར་བྱང་ཆུབ་པ་ལྔ་ལས་གཙོ་བོ་བསྐྱེད་པ་ནི། ཨཱ་ལི་ .ལས་ཟླ་བ་ཀཱ་ལི་ ལས་ཉི.མ། །ཞེས་བྱ་བ་བློ་ཀ་
གཅིག་གིས་བསྟན་ཏེ། དེའང་ཉི་ཟླ་ཁ་སྦྱོར་བའི་བར་དུ་ས་བོན་ནང་དུ་སོན་པ་ནི་ཧཱུཾ་ངོ་ སྟེ་ཧཱུྃ་ལས་བྱུང་བའི་རྡོ་རྗེའི་ལྟེ་བར་ཧཱུྃ་
གིས་མཚན་པ། །དེ་ཉིད་སེམས་ཀྱི་ཆོས་ཉིད་ཡིན་པས་ན་སེམས་དཔའ་འོ། །དེའི་མཚན་ཉིད་ནི་དགའ་བ་གསུམ་ལས་
མཆོག་ཏུ་གྱུར་པས་མཆོག་དགའ་སྟེ་ལྷན་སྐྱེས་ཡེ་ཤེས་ཀྱི་རང་བཞིན་ཅན་ཡིན་ནོ། །དེ་ནི་གཟུང་བ་དང་འཛིན་པས་སྟོང་
པ་ཡིན་ལ། དེ་ཉིད་ཧཱུཾ་འདི་ལ་ལྡན་ཏེ། ཧའི་སྒྲ་ལས་གྲ་ཧ་ཀ་ནི་གཟུང་བའོ། །གྲ་ཧ་ཙ་ནི་འཛིན་པའོ། །ཞབས་
ཀྱུ་ཨཱུ་ལ་རྐྱེན་ཤ་བྱིན་པས་ཤུ་ནྱ་ཏཱ་སྟེ་སྟོང་པའོ། །ཀླད་ཀོར་མ་ནི་མ་ནོ་ཏ་སྟེ་ཡིད་དོ། །དེ་ལྟ་ན་གཟུང་བ་དང་འཛིན་
པས་སྟོང་པའི་ཡིད་ཅེས་བྱ་བར་འགྱུར་བས་ཉི་ཟླའི་བར་དུ་ཧཱུྃ་བསྒོམ་པར་བྱའོ་ཞེས་བྱ་བའི་དོན་ཏོ། །དེ་ནས་ཧཱུཾ་དེ་
ལས་འོད་འཕྲོས་པས། ནམ་མཁའི་དཀྱིལ་འཁོར་ཁྱབ་པ་ཡི། །ཞེས་བྱ་བ་ལ་སོགས་པ་བློ་ཀ་གཅིག་གིས་འདིར་
བླ་མ་རྣམས་ཀྱི་བཞེད་པས་སྙིང་གའི་ཧཱུྃ་ལས་འཁོར་གྱི་ལྷ་མོ་དཔག་ཏུ་མེད་པ་སྤྲོས་ནས་བརྒྱད་ཀྱི་རྣམ་པར་བསྡུས་ཏེ་
གདན་རྣམས་ཀྱི་ཐུགས་ཀར་འགོད་པར་བཞེད་ལ། སློབ་དཔོན་ཤཱནྟི་པ་ནི་མངོན་བྱང་གསུམ་པའི་རྡོ་རྗེ་ལྟེ་བའི་ཧཱུཾ་
ལས་འོད་སྤྲོས་པས་ནམ་མཁའི་མཐས་གཏུགས་པའི་སེམས་ཅན་གྱི་དོན་བྱས་ཏེ་ཚུར་བསྡུས་པས་རྡོ་རྗེའི་ལྟེ་བའི་ས་
བོན་ལ་ཐིམ་སྟེ་ཉི་ཟླ་དང་གཅིག་ཏུ་འདྲེས་པར་གྱུར་པ་ལས་སྐ་ཡོངས་སུ་རྫོགས་པར་བཞེད་དོ་. ཧཱུྃ་དེ་ལས་ནམ་མཁའི་དཀྱིལ་
འཁོར་ཐམས་ཅད་ཁྱབ་པ་ཡི་འོད་ཟེར་རང་གི་ལུས་ཀྱི་ཁ་དོག་དང་མཚུངས་པའི་སྔོན་པོའི་ཚོགས་རྣམ་པར་སྤྲོས་པས་སེམས་ཅན་གྱི་དོན་བྱས། སླར་བསྡུས་
ནས་སྙིང་ག་སྟེ། རྡོ་རྗེ་ལྟེ་བར་བཀུག་པ་ནི། ཉི་ཟླ་རྡོ་རྗེ་དང་བཅས་པ་འདྲེས་པ་ལས། ཡོ་གའི་སྟེ་རྣལ་འབྱོར་པ་ཞེ་སྡང་རྡོ་རྗེའི་བདག་ཉིད་ཧེ་རུ་ཀར་འགྱུར་
བར་བསྒོམ་པ་ནི་རྒྱས་པ་སྟེ། །ཁ་ཅིག་ནི་ཡེ་ཤེས་འཁོར་ལོ་དགུག་གཞུག་བྱ་བའི་གཞུང་དུ་ཡང་སྦྱོར་རོ། །དེ་ལྟར་ན་ས་
བོན་ཙམ་ལས་བསྐྱེད་པས་བསྡུས་པ་དང༌། སྲུང་འཁོར་གྱི་ནང་དུ་རྡོ་རྗེ་ཆོ་ག་ལས་བསྐྱེད་པས་འབྲིང་པོ་
དང་། མངོན་པར་བྱང་ཆུབ་པ་ལས་བསྐྱེད་པ་རྒྱས་པ་དང་། གསུམ་པོ་དེ་ནི་རྗེ་བཙུན་ག་ཡ་དྷ་རའི་གསུང་ཡིན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
53
ནོ། །འདིར་སློབ་དཔོན་སྦྱང་དཀའ་.མི་ཐུབ་ཟླ་བའི་བཞེད་པས་མངོན་པར་རྟོགས་པ་ནི་རྒྱས་པ་དེ་ཉིད་.གཅིག་པུ་ཡིན་
མོད་ཀྱི་གཞུང་ནི་ཐམས་ཅད་འཁྲུགས་སུ་སྦྱར་ཏེ་གཅིག་ཏུ་བྱས་ནས་འཆད་དེ་ ཧཱུྃ་གི་འོད་ཀྱིས་ཚོགས་ཞིང་རང་གི་སྙིང་གར་
འགུག ནམ་མཁར་རྗེ་བཙུན་.མཆོད་དང་། དང་པོར་བྱམས་པ་ཚད་མེད། རེ་ཕས་ཉི་མ་ སྲུང་འཁོར། དང་པོར་རོ་ནི་གདན། ཨཱ་ལི་
ལས་ཟླ་བ་ མངོན་བྱང་ལྔ་ལས་ལྷ་བསྐྱེད་པ་མི་ཐུབ་ཟླ་བའི་འཁྲུགས་ཅན་ཡིན། ཞེས་པ་ལྟར་ཤེས་པར་བྱ་སྟེ། དེ་ཡང་། རང་གི་སྙིང་གར་རེ་
ཕ་བསྒོམ། །ཞེས་བྱ་བས་སྙིང་གར་ཉི་མའི་སྟེང་དུ་ཧཱུྃ་བསྒོམ་པ་བསྟན། དེ་ལས་འོད་བྱུང་བས་ཚོགས་ཀྱི་ཞིང་
སྤྱན་དྲངས་ཏེ་མཆོད་པ་ནི། ནམ་མཁར་རྗེ་བཙུན་བལྟས་ནས་ནི། །ཞེས་པས་བསྟན། དེ་ནས་ཡན་ལག་བདུན་བྱ་
བ་ནི་རྡོ་རྗེ་གུར་གྱིས་ཁ་བསྐང་། ཚད་མེད་པ་བཞི་བསྒོམ་པ་ནི། དང་པོར་བྱམས་པ་བསྒོམ་པར་བྱ། །ལ་སོགས་
པས་བསྟན། དེ་ནས་ཡེ་ཤེས་ཀྱི་ཚོགས་བསག་ནི། དང་པོ་སྟོང་ཉིད་བྱང་ཆུབ་སེམས། །ཞེས་པས་སྟོང་པའི་
ངང་ལས་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་བསྒོམ་པ་ནི། གཉིས་པ་ལ་ནི་ས་བོན་བསྡུ། །ཧཱུྃ་ལས་སྣ་
ཚོགས་རྡོ་རྗེར་གྱུར་པ་ནི། གསུམ་པ་ལ་ནི་གཟུགས་བརྙན་རྫོགས། །དེ་ལ་ཧཱུཾ་གིས་མཚན་པ་ནི། །བཞི་པ་ལ་ནི་
ཡིག་འབྲུ་དགོད། །ཅེས་བྱ་བ་སྲུང་བའི་འཁོར་ལོ་མདོར་བསྟན་པར་སྦྱོར་ཏེ། ཚིགས་སུ་བཅད་པ་གཅིག་པོ་འདི་ནི་
སྔར་གྱི་དང་ཚིག་དོན་མི་འདྲ་ལ། ལྷག་མ་རྣམས་ཀྱི་ཚིག་དོན་ནི་འདྲ་བ་ཉིད་ཡིན་ནོ། །རེ་ཕས་ཉི་མ་སྔོན་དུ་རྣམ་
བསྒོམས་ནས། །ཞེས་བྱ་བ་ནས། ཧེ་རུ་ཀ་ཉིད་རྣམ་པར་བསྒོམ། །ཞེས་བྱ་བའི་བར་གྱིས་སྲུང་བའི་འཁོར་ལོ་
རྒྱས་པར་བསྒོམ་པ་གདན་དང་བཅས་པ་བསྟན་ནོ། །སྲུང་བའི་འཁོར་ལོ་དུར་ཁྲོད་བརྒྱད་ཀྱི་དབུས་སུ་པདྨ་འདབ་
བརྒྱད་ཀྱི་ལྟེ་བར་གདན་རོའི་སྙིང་གར་མངོན་པར་བྱང་ཆུབ་པ་ལྔ་ལས་བསྐྱེད་པ་ནི། ཨཱ་ལི་ཟླ་བ་ཀཱ་ལི་ཉི། །ཞེས་
བྱ་བ་ཚིགས་སུ་བཅད་པ་གཅིག་གིས་བསྟན་ལ། དེའི་ཡང་མངོན་བྱང་གསུམ་པ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་
དང༌། དེ་ལས་ལྷའི་སྐུར་བསྐྱེད་པ་ནི། ཧཱུྃ་ལས་བྱུང་བའི་རྡོ་རྗེ་ནི། །ཞེས་བྱ་བ་ཚིགས་སུ་བཅད་པ་ཕྱེད་དང་
བཞིས་བསྟན་ཏོ། །ནམ་མཁའི་དཀྱིལ་འཁོར་ཁྱབ་པ་ཡི། །ཞེས་བྱ་བ་ཚིགས་སུ་བཅད་པ་གཅིག་གིས་ནི་འཁོར་གྱི་
ལྷ་མོ་དབྱུང་བ་བསྟན་ཏེ། སྦྱང་དཀའ་ཟླ་བའི་དགོངས་པ་ཡིན་ནོ། །སྔོ་དང་ཉི་མ་མཚུངས་པའི་མདོག །ཅེས་བྱ་
བ་མན་ཆད་ནི་སོ་སོའི་མཚན་ཉིད་དོ་གཉིས་པ་སོ་སོའི་ཆོ་ག་ལ་གསུམ། སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་བསྐྱེད་པའོ། །དང་པོ་ལ་
གཉིས། ལྷའི་རྣམ་པ་རྒྱན་དང་བཅས་པ། འཁོར་གྱི་ལྷ་མོ་དང་གནས་བསྟན་པའོ། །དང་པོ་ནི་སྐུ་རྡོ་རྗེ་ཕྱག་གཉིས་པ་སྐུ་མདོག་སྔོ་བ་དང་གསལ་བས་ཉི་མ་
དང་མཚུངས་པའི་མདོག་ཅན། མེ་ཏོག་བཅུ་ཀ་དམར་པོ་ལྟ་བུའི་སྤྱན་གསུམ་དང་ལྡན་པ། སངས་རྒྱས་ཀྱི་ཡོན་ཏན་གོང་ནས་གོང་དུ་རྒྱས་པས་དབུ་སྐྲ་སེར་
པོ་གྱེན་དུ་འཁྱིལ་བ་དང་། འཁོར་ལོ་ལ་སོགས་པའི་རུས་པའི་ཕྱག་རྒྱ་ལྔས་ནི་རྣམ་པར་བརྒྱན་པ་སྟེ། དེ་ཡང་སྤྱི་བོར་འཁོར་ལོ་དང་། རྣ་བར་རྣ་ཆ་
དང་། མགྲིན་པར་ནོར་བུ་དང་། ལག་པ་དང་རྐང་པ་ལ་གདུབ་བུ་རྣམས་དང་ནི། རྐེད་པ་ལ་སྐ་རགས་ཉིད་དེ་མི་བསྐྱོད་པ་ལ་སོགས་པའི་སངས་རྒྱས་ལྔ་ནི་
རྣམ་པར་དག་པའི་རྒྱན་ལྔ་པོ་འདི་རྣམས་ཕྱག་རྒྱ་ལྔར་རབ་ཏུ་གྲགས་སོ། །བདུད་སྐྲག་པར་བྱེད་པའི་སྡང་མིག་དང་། སྟོང་ཉིད་བཅུ་དྲུག་དག་པ་བརྒྱད་གཉིས་
ཏེ་ལོ་བཅུ་དྲུག་པ་ཡི་ཚུལ་ཅན་ནོ། །ཕྱག་གཡོན་ན་རྡོ་རྗེས་མཚན་པའི་ཐོད་པ་ཁྲག་གིས་བཀང་བ་དང་། གྲུ་མོ་གཡོན་པ་ནས་ཀྱང་ཁ་ཊཾག་འཛིན་
ཅིང་། གཡས་ན་རྡོ་རྗེ་ནག་པོ་ནམ་མཁའ་ལ་འཕྱར་བ་ཉིད་དང་། ངག་ཏུ་ཧཱུྃ་གི་ཡི་གེ་འདོན་པའི་བདག་ཉིད་ཅན། སྟག་ལྤགས་དང་། ཐལ་ཆེན་གྱི་རྒྱ་
དང་། མི་མགོའི་ཕྲེང་བས་བརྒྱན་པ། དཀྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པའོ། །གཉིས་པ་ནི། དེ་ཡང་འཁོར་གོ་རི་ལ་སོགས་པ་རྣལ་འབྱོར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མ་བརྒྱད་ཀྱིས་ཡོངས་སུ་བསྐོར་ནས་གནས་གཞལ་ཡས་ཁང་མེད་པར་དུར་ཁྲོད་ཆེན་པོ་བརྒྱད་ཀྱི་དབུས་ཉིད་དུ་ནི་མགོན་པོ་ཕྱག་གཉིས་པ་རོལ་ཞིང་བཞུགས་
པའོ། །ཅིའི་ཕྱིར་དུར་ཁྲོད་དུ་རོལ་ན། དབུགས་རྒྱུ་བ་ལ་ཤྭ་བ་སྟེ། དེའི་ཤ་དང་ཝ་ཕྲལ་བས་ཤ་ཝ་ཞེས་པ་རོ། ཡང་ཝ་ཕྱིར་བསྣན་ནས་ཝ་ས་ཏི་ཞེས་པ་
གནས་པ་སྟེ། རོ་གནས་པ་ཞེས་བྱ་བའི་རིགས་པ་འདིས་དུར་ཁྲོད་ཞེས་དང་། ནང་དུ་ནི་དབུགས་རྒྱུ་བས་ན་ལུས་ལ་ཡང་དུར་ཁྲོད་ཞེས་པ་ནི་མངོན་པར་བརྗོད་
དེ། དེ་ལ་ཡང་མགོན་པོ་ལྷན་ཅིག་སྐྱེས་པའི་ཡེ་ཤེས་བཞུགས་ཤིང་རོལ་བའོ། །ཚིགས་སུ་བཅད་པ་འདིས་ནི་ཧེ་རུ་ཀ་བཞི་ཀའི་འཁོར་གྱི་ལྷ་མོ་དང་གནས་
དུར་ཁྲོད་ཀྱང་མདོར་བསྡུས་པའི་ཚུལ་གྱིས་བསྟན་པའོ། །འདིར་ཡུམ་མེད་པའི་ཚེ་འཁོར་ཐུགས་ཁ་ནས་སྤྲོ་བ་དང་
། ཡུམ་དང་བཅས་པའི་ཚེ་མངལ་ནས་
འབྱིན་པའི་ཁྱད་པར་དང་གཞལ་ཡས་ཁང་ཡོད་མེད་ཀྱི་ཁྱད་པར་སོགས་སོ་སོར་ཕྱེ་ནས་རྟོགས་པར་བྱའོ། །གཉིས་པ་གསུང་རྡོ་རྗེ་ཕྱག་བཞི་ནི་ཉོན་མོངས་པ་
དང་ལྷའི་བུ་དང་འཆི་བདག་དང་ཕུང་པོའི་བདུད་བཞི་ལས་རྣམ་པར་རྒྱལ་བ་རྣམ་པར་དག་པ་སྟེ། གོང་དུ་ཕྱག་གཉིས་པའི་སྐབས་སུ་བརྗོད་པའི་ཁྲོ་ཆགས་ཀྱི་
གཟུགས་དང་སྐུ་མདོག་སྔོན་པོ་དང་ས་བོན་ཧཱུྃ་ལས་བྱུང་བ་སོགས་མཚུངས་པའོ། །ཕྱག་གཡོན་གྱི་དང་པོ་ན་གཏི་མུག་སྤངས་པས་སྐྱེས་པའི་ཐོད་པ་འདོད་
ཆགས་ལྷ་དང་ཞེ་སྡང་ལྷ་མ་ཡིན་གྱི་ཁྲག་གིས་བཀང་བ་དེ་བཞིན་དུ་གཡས་ཀྱི་ཕྱག་ན་དུག་གསུམ་གྱི་གཉེན་པོ་སྟོང་པ་ཉིད་ཀྱི་རང་བཞིན་རྡོ་རྗེ། མདུན་ངོས་ཀྱི་
ཕྱག་ལྷག་མ་དག་གིས་ཤེས་རབ་མ་ལ་འཁྱུད་པའོ། །ཤེས་རབ་མ་རྡོ་རྗེ་ཕག་མོ་ནི་བཅོམ་ལྡན་འདས་ཀྱི་གཟུགས་ཅན་ཏེ་ཁ་མདོག་མཚུངས་ཤིང་འོན་ཀྱང་གྲི་
གུག་དང་ཐོད་པ་འཛིན་པའོ། །དེའི་ཕྱིར་འདི་དང་འོག་མ་གཉིས་ཀར་མངོན་བྱང་སྐབས་སུ། ཡུམ་གྱི་ས་བོན་དང་ཕྱག་མཚན་སོགས་ཞིབ་ཏུ་ཤེས་པར་
བྱའོ། །ཕྱག་བཞི་པ་འདི་ལ་རྒྱུད་འདིར་ཞལ་གཅིག་པར་གསུངས་ཤིང་། གུར་ལས། ཕྱག་བཞི་པ་ནི་ཉིད་དག་ནི། །ཞལ་གསུམ་རྡོ་རྗེ་ལས་བྱུང་བ། །
དཀར་པོ་དམར་པོ་དེ་བཞིན་སྔོ། །ཕག་མོ་ལྷན་ཅིག་ཡང་དག་གནས། །ཞེས་ཞལ་གསུམ་པ་དང་སཾ་ཊིའི་ཕྱི་མ་ལས་ནི་ཞལ་བཞི་པར་ཡང་གསུངས་སོ། །
གསུམ་པ་ཐུགས་རྡོ་རྗེ་ཕྱག་དྲུག་པ་ཞལ་གསུམ་པ་ཞལ་གཡོན་པ་སེམས་ཅན་ལ་ཆགས་པས་དམར་བ། གཡས་རང་བཞིན་གྱིས་འོད་གསལ་བས་ཟླ་བ་ལྟར་
དཀར་བ་དང་། ཉི་མ་ལྟ་བུ་གསལ་ཞིང་དྭངས་པ། དང་པོ་རྩ་བའི་ཞལ་ཆོས་ཀྱི་སྐུ་ལས་མི་འགྱུར་བས་སྔོན་པོ། ཉོན་མོངས་པའི་སྒྲིབ་གཡོགས་དང་བྲལ་
བས་སྐུ་གཅེར་པུ་གོང་དུ་བརྗོད་པའི་སྐུ་མདོག་སྔོན་པོ་དང་། ཁྲོ་ཆགས་ཀྱི་གཟུགས་ཅན་ཏེ། ཕྱག་རྣམས་ནི་ཕ་རོལ་དུ་ཕྱིན་པ་དྲུག་རྣམ་པར་དག་པའོ། །ཕྱག་
གཡོན་གྱི་དང་པོ་ན་དུག་གསུམ་འཇོམས་པས་རྩེ་གསུམ། ཕྱག་གཡས་ཀྱི་དང་པོ་ན་རྣམ་རྟོག་འཇོམས་པས་རྡོ་རྗེ། ཕྱག་གཡོན་གྱི་གཉིས་པ་ན་སྟོང་པ་ཉིད་ཀྱི་
སྒྲ་སྒྲོགས་པས་དྲིལ་བུ། ཕྱག་གཡས་ཀྱི་གཉིས་པ་ན་སྐྱོན་དྲུག་གཅོད་པས་གྲི་གུག རྩ་བའི་ཕྱག་ལྷག་མ་དག་གིས་ཡུམ་རྡོ་རྗེ་ལུ་གུ་རྒྱུད་མ་ལ་འཁྱུད་ནས་
སྙོམས་པར་འཇུག་པའོ། །ཁྲོ་ཆགས་ཀྱི། སྐུ་དང་ཁ་མདོག་བཅོམ་ལྡན་འདས་ཅི་ལྟ་བ་དེ་ལྟར་ཤེས་རབ་མ་སྟེ། འོན་ཀྱང་ཕྱག་གཡས་པ་དང༌། གཡོན་པ་
ན་གྲི་གུག་དང་ཐོད་པ་འཛིན་པ། ཁམས་གསུམ་གྱི་བདག་ཉིད་ཆོས་ཀྱི་དབྱིངས་མཚོན་པའི་རང་བཞིན་ཅན་གྱི་རོ་མནན་པའོ། །དབུགས་རྒྱུ་ཞེས་བྱ་
བ་ནི་ཤཱ་ས་ཏི་ཞེས་བྱ་བར་འགྱུར་ལ། ཤ་དང་བ་ཕྲལ་བས་ཤ་བ་ས་ཏི་ཞེས་བྱ་བར་འགྱུར། དེ་ལ་ཤ་བ་ནི་
རོ། ཡང་བ་མར་སྦྱར་ཏེ་བ་ས་ཏི་ནི་གནས་པ་སྟེ། རོ་གནས་ཞེས་བྱ་བར་འགྲོ་ལ། ཡང་ཤྭའི་ཝ་སྟ་མར་བསྒྱུར་
ལ། ཏི་ནར་བྱས་ན་བླ་ཤཱ་ན་སྟེ་དུར་ཁྲོད་ཅེས་བྱ་བ་ཡི་དྭགས་ཀྱི་གནས་སུ་འགྱུར་རོ། །ཡང་རོ་ནི་བདག་མེད་པ་
ཡིན་ལ། བདག་མེད་པ་ལ་བཅོམ་ལྡན་འདས་བཞུགས་ཞེས་བྱ་བར་ཡང་འགྱུར་རོ། །ཡང་དབུགས་རྒྱུ་བ་དང་
བཅས་ཤིང་ཤ་དང་ཁྲག་གནས་པས་དུར་ཁྲོད་ནི་བདག་གི་ལུས་ཡིན་ལ། དེ་ལ་མགོན་པོ་ལྷན་ཅིག་སྐྱེས་པའི་ཡེ་
ཤེས་བཞུགས་ཤིང་རོལ་ཞེས་བྱ་བ་ཡིན་ནོ། །ཕྱག་བཞི་པ་འདི་ནི་རྒྱུད་འདི་ཉིད་ལ་ཞལ་གཅིག་པར་བཞེད་ལ། རྡོ་
རྗེ་གུར་ལས་ཞལ་གསུམ་པར་གསུངས་ཏེ། དེའང་། ཕྱག་བཞི་པ་ནི་ཉིད་དག་ནི། །ཞལ་གསུམ་རྡོ་རྗེ་ལས་བྱུང་
བ། །དཀར་པོ་དམར་པོ་དེ་བཞིན་སྔོ། །ཕག་མོ་ལྷན་ཅིག་ཡང་དག་གནས། །ཞེས་གསུངས་སོ། །ཁ་སྦྱོར་གྱི་
རྒྱུད་ཕྱི་མ་ལས་ནི་ཞལ་བཞི་པར་ཡང་གསུངས་སོ། །ཁམས་གསུམ་གྱི་བདག་ཉིད་ནི་ཆོས་ཀྱི་དབྱིངས་ཀྱི་ཡེ་ཤེས་
ཡིན་ལ། དེའི་ངོ་བོ་ལ་རྟག་ཏུ་བཞུགས་སོ་ཞེས་མཚོན་པའི་ཕྱིར་བདག་མེད་པའི་རོ་མནན་པ་ཡིན་ནོ། །ཚིག་གི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དོན་ལྷག་མ་རྣམས་ནི་གོ་སླའོ། །ལྷའི་ལེའུ་ཚིགས་སུ་བཅད་པ་ཉི་ཤུ་རྩ་བཞིའི་རྣམ་པར་འགྲེལ་པ་བསྟན་ཟིན་
ཏོ།། །།ད་ནི་ལེའུ་བཞི་པ་བཤད་པར་བྱ་སྟེ། དེ་ལ་ལེའུའི་འབྲེལ་ནི་དེ་ལྟར་ ལུས་ལྷར་བསྐྱེད་ཀྱང་ཡན་ལག་བཞི་
པ་བསྒྲུབ་པ་ཆེན་པོ་དབང་མ་བསྐུར་ན་ཁམས་གསུམ་ཆོས་ཀྱི་རྒྱལ་པོ་མི་ཐོབ་པས་དེ་ཐོབ་པར་བྱ་བའི་ཕྱིར་དབང་གི་
ལེའུ་བསྟན་ནོ། །ནང་སྦས་དོན་གྱི་མཚམས་སྦྱོར་ནི། ལྷན་ཅིག་སྐྱེས་པའི་ཡེ་ཤེས་དེ་ཉིད་ཀྱིས་མཚན་མ་དང་རྣམ་
པར་རྟོག་པའི་དྲི་མ་འཁྲུད་པའི་ཕྱིར་དབང་གི་ལེའུ་བཤད་དོ་ གཞུང་དོན་ལ་དྲུག དབང་གི་ལྷ་སྤྱན་དྲངས་པ། མཆོད་ཅིང་གསོལ་བ་
གདབ་པ། དབང་བསྐུར་བ་དངོས། ཡན་ལག་བཞི་རྫོགས་སུ་བསྟན་པ། ཐུན་གྱི་གྲངས། སྤྱོད་ལམ་གྱི་རྣལ་འབྱོར་རོ། །དང་པོ་ནི། །དེའང་ རང་
ཉིད་ཡེ་ཤེས་སེམས་དཔ.འ་དང་དབྱེར་མེད་པའི་ཐུགས་ཀ_ར་ཉི་མ་ལ་ས་བོན་ཧཱུྃ་བསམ་མོ། །ས་བོན་ལས་འོད་ཟེར་ནག་པོ་སྣེ་ཅུང་འགུག་པ་
ལྕགས་ཀྱུའི་རྣམ་པའི་གཟུགས་ཀྱིས་ཕྱུང་བའི་འོད་ཀྱིས་དབང་བསྐུར་གྱི་ལྷ་སྤྱན་དྲང་བ་ནི། སྐུ་གསུམ་གྱི་རང་བཞིན་ནམ་
ཁམས་གསུམ་ན་སེམས་ཅན་གྱི་དོན་མཛད་པའི་སངས་རྒྱས་ཐམས་ཅད་ཅེས་བྱ་བ་ནི་དེ་བཞིན་གཤེགས་པ་ལྔ་
དང་། ཡུམ་བཞི་དང་། ལྷ་མོ་དྲུག་དང་། བྱང་ཆུབ་སེམས་དཔའ་བརྒྱད་དང་། ཁྲོ་བོ་བཅུ་སྟེ་དེ་དག་གི་སྤྲུལ་
པ་བསམ་གྱིས་མི་ཁྱབ་པའོ། །གཉིས་པ་ནི། གོ་རི་ལ་སོགས་པ་ལྷ་མོ་བརྒྱད་ཀྱིས་ དེ་དག་ལ་ ཡང་དག་པར་མཆོད་པ་དང་བསྟོད་
པ་བྱས་ཏེ། ཨ་བྷི་ཥིཉྩནྟ་ཨཾ་སརྦ་ཏ་ཐཱ་ག་ཏ་.སྟེ་དེ་བཞིན་གཤེགས་པ་ཐམས་ཅད་ཀྱིས་བདག་ལ་བསྐུར་དུ་གསོལ་ཞེས་ པས་གསོལ་བ་
གདབ་བོ། །གསུམ་པ་ནི། དེ་ལྟར་གསོལ་བ་བཏབ་པས་སངས་རྒྱས་དེ་རྣམས་ཧེ་རུ་ཀ་ཡི་རིགས་ལྔའི་རྣམ་པའི་གཟུགས་ཀྱིས་ཞེས་བྱ་
བ་ནི་རྒྱུད་འདི་མཁའ་འགྲོ་མ་བདེ་མཆོག་གི་རྒྱུད་ཡིན་པས་རྒྱུད་འདིར་ལྷ་ཁྲོ་ཆགས་ཀྱི་སྐུའི་རྣམ་པ་འདི་གཙོ་བོར་
གྱུར་ཞེས་བྱ་བའི་དོན་ཏོ། །དེ་བཞིན་གཤེགས་པ་ལྔའི་བདག་ཉིད་ཀྱི་ཡེ་ཤེས་ཀྱི་བདུད་རྩི་ལྔས་གང་བའི་བུམ་པས་རང་གི་སྤྱི་བོ་དབང་
བསྐུར་ཞེས་བྱ་བ་ནི། སངས་རྒྱས་རྣམས་ནི་ཐམས་ཅད་ཀྱི། །གསང་གསུམ་གནས་ལས་བྱུང་བ་ཡི། །ཁམས་
གསུམ་ཀུན་གྱིས་ཕྱག་བྱས་པའི། །རྡོ་རྗེའི་དབང་བསྐུར་ཆེན་པོ་སྦྱིན། །ༀ་བཛྲ་བྷ་ཝ་ཨ་བྷི་ཥིཉྩ་ཞེས་གསུངས་
པས་སོ། །གཟུགས་རྡོ་རྗེ་མ་ལ་སོགས་པའི་ལྷ་མོས་ནི་མཆོད་པའོ། །སྤྱན་མ་སོགས་རིག་མས་ནི་ ཀོཝ་ཨེ་རེ་ཏྲ་སོགས་གླུའོ། །
བྱང་ཆུབ་སེམས་དཔས་ནི་བཀྲ་ཤིས་བརྗོད་ཅིང་མེ་ཏོག་གི་ཆར་འབབ་པར་འགྱུར་རོ། །རྔ་བོ་ཆེ་ལ་སོགས་པའི་སྒྲ་འབྱུང་བར་འགྱུར་རོ། །
གུར་གུམ་ལ་སོགས་པའི་དྲི་ཞིམ་པོ་སྣ་ཚོགས་ཀྱི་ཆར་འབབ་པར་འགྱུར་རོ་ ཁྲོ་བོས་ནི་བགེགས་སྐྲོད་པ འང་བསམ་པའོ། །བཞི་པ་ནི་དེ་ལྟར་
དབང་བསྐུར་ནས་ ཆུ་ལྷག་མ་ཡར་ལུད་པ་ལས་སྤྱི་བོར་རང་གི་རིགས་ཀྱི་བདག་པོར་འགྱུར་རོ་ཞེས་བྱ་བ་ནི་གཙོ་བོ་ཡབ་
ཡུམ་ལ་ངོ་བོ་ཉིད་ལ་ངོ་བོ་ཉིད་ཀྱི་རྒྱ། རང་གི་རིགས་ཀྱི་བདག་པོ་མི་བསྐྱོད་པ་ཡིན་ལ། ལྷག་མ་རྣམས་ཀྱི་དབུ་
རྒྱན་ནི་ཕྱི་མའི་ལེའུ་བཞི་པར་འཆད་དོ། །དེ་ལྟར་ཡན་ལག་བཞི་པ་ཚང་བོ་འདིས་ཧེ་རུ་ཀ་རྫོགས་པ་ཉིད་དེ་ཡང་
ན། འདིས་ནི་ཧེ་རུ་ཀ་བསྐྱེད་པའི་ཡན་ལག་བཞི་རྫོགས་པ་ཉིད་དོ། བསྐྱེད་པའི་རིམ་པའི་མངོན་པར་རྟོགས་པའི་ངོ་བོ་རྫོགས་
པའོ། །ལྔ་པ་ལྷའི་རྣལ་འབྱོར་བསྒོམ་པའི་ཐུན་གྲངས་ནི་ ཐུན་གསུམ་དུ་བྱིན་གྱིས་བརླབས་པའི་བསྒོམ་པ་རྣམ་པར་བསྒོམས་ནས་རྩེ་གཅིག་ཏུ་མཉམ་
པར་བཞག་གོ །དེ་ལས་ཐུན་གསུམ་ནི་ཉིན་ལན་གསུམ་མཚན་ལན་གསུམ་མམ། སྲོད་ཐོ་རངས་ཉི་མའི་གུང་དང་གསུམ་ལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
56
བྱ་སྟེ་ཐུན་གྱི་གྲངས་སོ། །དྲུག་པ་ནི་མཉམ་བཞག་ལས་ལངས་ཏེ་_བདག་དང་སྣང་བ་ལྷ་ཡི་གཟུགས་སུ་གཞག་.གོ་སྟེ་བསྒོམ་པར་
བྱའོ། ཅེས་བྱ་བ་ནི་སྤྱོད་ལམ་སྟེ་རྣལ་འབྱོར་མའི་ ལྷ་ཡི་འཁོར་ལོ་སྙིང་གར་བསྡུས་ལ། བདག་དང་སྣང་བ་ཐམས་
ཅད་ལྷའི་ངོ་བོས་ལོངས་སྤྱད་དེ། ཨ་བྷི་དྷ་ན་ལས། རང་གི་ལྷག་པའི་ལྷར་སྦྱོར་བས། །སེམས་ཅན་ཀུན་ལ་རབ་
བརྟག་བྱ། །ཞེས་གསུངས་སོ། །ལེའུ་བཞི་པ་ལྷ་དབང་བསྐུར་བའི་ལེའུ་སྟེ་ཚིགས་སུ་བཅད་པ་དྲུག་གི་རྣམ་པར་འགྲེལ་
པ་བསྟན་ཟིན་ཏོ།། །།ད་ནི་དེ་ལྟར་བསྐྱེད་པའི་རིམ་པ་བསྟན་ནས། བསྐྱེད་པའི་རིམ་པའི་ལྷ་ཡེ་ཤེས་སུ་རྟོགས་
པར་བྱ་བའི་དོན་དུ་རྫོགས་པའི་རིམ་པ་སྟོན་པ་ལེའུ་ལྔ་པ་བརྗོད་པར་བྱ་སྟེ། དེ་ལ་ལེའུའི་འབྲེལ་ནི། དེ་ལྟར་ལྷ་
བསྐྱེད་ཅིང་དབང་བསྐུར་ཀྱང་དེ་ཁོ་ན་ཉིད་མ་རྟོགས་ན་མི་གྲོལ་བས་གྲོལ་བར་བྱ་བའི་ཕྱིར་དེ་ཁོ་ན་ཉིད་ཀྱི་ལེའུ་
བསྟན། ནང་གི་འབྲེལ་ནི་བྱང་ཆུབ་ཀྱི་སེམས་དེ་མི་རྟོག་ཅིང་མི་བསླུ་བས་ན་དེ་ཁོ་ན་ཉིད་སྟོན་ཏོ། །ལེའུ་འདིའི་
བརྗོད་བྱའི་དོན་ནི་ཐོག་མར་ཆོས་ཅན་ལ་ཆོས་ཉིད་ཀྱི་དོན་ནི་ཕ་རོལ་ཏུ་ཕྱིན་པའི་ཐེག་པ་དང་ཡང་སྤྱི་ཙམ་ཡིན་
ལ། སྦས་པའི་དོན་གཙོ་བོ་ཡིན་ཞིང་། ཆོས་ཅན་དང་ཆོས་ཉིད་བསྲེས་པས་བསྐྱེད་རིམ་གྱིའང་ཞར་ལས་འབྱུང་བ་
ཡིན་ནོ། །རྗོད་པར་བྱེད་པའི་སྒྲ་ནི་ཡན་ལག་གི་དོན་གཙོ་བོ་ཡིན་ལ། མ་ལ་སོགས་པ་སྒྲ་ཇི་བཞིན་མ་ཡིན་པས་
བཤད་ན་བསྡུས་པའི་དོན་ཡིན་ཞིང་ཡི་གེའི་དོན་ཅུང་ཟད་ཙམ་འཇུག་གོ །མངོན་པར་རྟོགས་པ་ནི་ལྟ་བ་དང་ཡང་
ཅུང་ཟད་ཙམ་འབྲེལ་ལ། བསྐྱེད་པའི་རིམ་པའི་ལྷ་ཡེ་ཤེས་སུ་རྟོགས་པར་བྱེད་པ་རྫོགས་པའི་རིམ་པ་ཡིན་
པས། རྫོགས་པའི་རིམ་པ་དཀྱིལ་འཁོར་འཁོར་ལོའི་ངག་ཅུང་ཟད་ཅིག་བརྗོད་པར་བྱས་ལ། སྤྱིའི་ངག་ཞིབ་ཏུ་ནི་
ལེའུ་བརྒྱད་པའམ། ཕྱི་མའི་ལེའུ་བཞི་པར་བསྟན་པར་བྱ་སྟེ། གང་ལྟར་ན་ཡང་མངོན་པར་རྟོགས་པའི་སྟེང་དུ་
ཞིབ་ཏུ་བརྗོད་ཟིན་ཏོ། །བཤད་པའི་རྒྱུད་ནི། རྡོ་རྗེ་གུར་གྱི་ལེའུ་གཉིས་པ། བཞི་པ། དྲུག་པ། དབང་དང་ཐུན་
མོང་དུ་བདུན་པ། བརྒྱད་པ། བཅུ་བཞི་པ་སྟེ་ལེའུ་དྲུག ཁ་སྦྱོར་གྱི་བརྟག་པ་དང་པོའི་རབ་ཏུ་བྱེད་པ་དང་
པོ། གཉིས་པའི་ཆ་དང་། གསུམ་པ་དང་བཞི་པའི་ཆ། བརྟག་པ་གཉིས་པའི་གཉིས་པ། ལྔ་པའི་གཉིས་པའི་ཆ་
རྣམས་ཀྱིས་བསྟན་ཏོ། །ལུས་རྣམ་པར་གཞག་པ་ནི་ཡེ་ཤེས་ཀྱི་རྒྱས་པར་བཤད་པའོ། །གཞུང་གི་ཐོག་མར་བཤད་
པར་དམ་བཅའ་བ་ནི། བསྐྱེད་རིམ་བསྟན་པའི་རྗེས་དེ་ནས་ཆོས་ཐམས་ཅད་ཀྱི་དེ་ཁོ་ན་ཉིད་ཅེས་བྱ་བ་སྟེ། དེ་ཡང་རྒྱུ་རང་
བཞིན་གྱིས་རྣམ་པར་དག་པས་སམ། ཐབས་འབྲས་བུ་འབྱིན་པ་ལས་མི་བསླུ་བས་སམ། འབྲས་བུ་གྲུབ་པ་ལས་
མི་ཉམས་པས་སམ། ཐམས་ཅད་དུ་སྤྲོས་པ་དང་བྲལ་བས་ན་དེ་ཁོ་ན་ཉིད་དེ། དབུ་མ་རྩ་བ་ལས། གཞན་ལས་
ཤེས་མིན་ཞི་བ་དང་། །སྤྲོས་པ་རྣམས་ཀྱིས་མ་སྤྲོས་པ། །རྣམ་རྟོག་མེད་དོན་ཐ་དད་མིན། །དེ་ནི་དེ་ཉིད་མཚན་
ཉིད་དོ། །ཞེས་གསུངས་སོ་དེ་ཉིད་རྟོགས་པར་བྱེད་པའི་ཐབས་ཀྱི་ལེའུ་བཤད་པར་བྱའོ། །ལེའུའི་དོན་ལ་གསུམ་སྟེ། དེ་ཁོ་ན་
ཉིད་ཀྱི་མཚན་ཉིད་དང་། དེ་རྟོགས་པར་བྱེད་པའི་ཐབས་དང་། དེ་ཁོ་ན་ཉིད་རྟོགས་པའི་ཕན་ཡོན་ནོ། །ཐབས་ལ་
བཞི་སྟེ། ཐབས་ཀྱི་ངོ་བོ་ཉིད་རྣམ་པར་གཞག་པ་དང་། དེ་གསང་སྟེ་བསྟེན་པར་གདམས་པ་དང་། བསྟེན་པའི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འཐད་པ་དང་། ཐབས་ལ་སོགས་པ་དོན་དམ་པར་མེད་ཀྱང་ཀུན་རྫོབ་ཏུ་རྣམ་པར་གཞག་པ་མི་འགལ་བར་བསྟན་པ་
ཞེས་བྱ་བར་རྗེ་བླ་མ་རྣམས་ཐུན་མོང་དུ་གསུངས་མོད་ཀྱི། བསྡུས་དོན་དེས་གཞུང་གི་ཆ་དེ་ཁོ་ན་ཉིད་དུ་མི་རྟོག་པས་
ན་དེ་རེ་ཞིག་གཞག་གོ །འདིར་སྦས་ཏེ་གསུངས་པ། བརྩེ་བའི་བསམ་པས་ཐུན་མོང་དུ་བརྗོད་པར་བྱ་སྟེ། དེ་ལ་
གཉིས། དེ་ཁོ་ན་ཉིད་རྟོགས་པའི་ཐབས་དང་། ཐབས་ལས་བྱུང་བའི་གནས་སྐབས་ཀྱི་ཕན་ཡོན་ནོ། །དང་པོ་ལ་
ལྔ་སྟེ། ཆོས་ཅན་ལ་ཆོས་ཉིད་ཀྱི་དེ་ཁོ་ན་ཉིད་དང་། གདབ་བྱ་ལ་འདེབས་བྱེད་ཀྱི་དེ་ཁོ་ན་ཉིད་དང་། སྦྱང་གཞི་
དང་སྦྱོང་བྱེད་ཕན་ཚུན་རིགས་དང་རིགས་བདག་ཏུ་འགྱུར་བའི་དེ་ཁོ་ན་ཉིད་དང་། མཚོན་བྱེད་ལ་མཚོན་བྱའི་དེ་ཁོ་
ན་ཉིད་དང་། ཕྱག་རྒྱ་དང་ཡེ་ཤེས་བསྲེ་བའི་དེ་ཁོ་ན་ཉིད་དོ། །དང་པོ་ནི་ཚིགས་སུ་བཅད་པ་ཕྱེད་དང་གཉིས་ཀྱིས་
བསྟན་ཏེ། དེ་ལ་ངོ་བོས་ཞེས་བྱ་བ་ནི་གདོད་མ་ནས་མ་གྲུབ་པ་སྟེ། དེའང་སྐད་ཅིག་མས་འཇིག་པའི་ཕྱིར་
དང༌། གློ་བུར་གྱི་རྐྱེན་ལ་རག་ལས་པའི་ཕྱིར་དང་། འགགས་པ་སླར་མི་སྐྱེ་བའི་ཕྱིར་ཏེ། མདོ་སྡེ་རྒྱན་
ལས། རང་དང་རང་གི་བདག་ཉིད་དུ། །མེད་ཕྱིར་རང་གི་ངོ་བོ་ལ། །མི་གནས་ཕྱིར་དང་འཛིན་བཞིན་ཏེ། །
མེད་ཕྱིར་ངོ་བོ་ཉིད་མེད་འདོད། །ཅེས་གསུངས་པ་ལྟ་བུའོ། །གལ་ཏེ་གདོད་མ་ནས་མ་གྲུབ་ན་ཀུན་རྫོབ་ཏུ་སྣང་བ་
ཇི་ལྟར་འཐད་ཅེ་ན། དེ་ནི་རྒྱུ་དང་རྐྱེན་ལས་བྱུང་བ་སྟེ ,ན། གལ་ཏེ་རྒྱུ་རྐྱེན་ལ་བརྟེན་ནས་འབྱུང་བ་ཉིད་རང་བཞིན་གྱིས་གྲུབ་པ་མ་ཡིན་
ནམ་ཞེ་ན། མ་ཡིན་ཏེ། དེ་ལྟར་འབྱུང་བ་ནི་བཅོས་མ་གློ་བུར་བ་ཡིན་པས་རང་བཞིན་དུ་མི་རུང་ལ། རང་བཞིན་གྱིས་གྲུབ་པ་ནི་གློ་བུར་བའི་རྒྱུ་རྐྱེན་ལ་ལྟོས་
པར་མི་རུང་བའི་ཕྱིར་ཏེ་ཐ་སྙད་དུའང་ཆུ་ཡི་ཚ་བ་དང་མེ་ཡི་ཚ་བ་བཞིན་ནོ། དེ་ཡང་དབུ་མ་ལས། རྒྱུ་དང་རྐྱེན་ལས་བྱུང་བ་ཡི། །རང་
བཞིན་བྱས་པ་ཅན་དུ་འགྱུར། །ངོ་བོ་ཉིད་ནི་བཅོས་མིན་དང༌། །གཞན་ལ་ལྟོས་པ་མེད་པ་ཡིན། །ཞེས་དབུ་མ་
ལས་གསུངས་སོ། །དེས་ན་རྒྱུ་རྐྱེན་ལས་བྱུང་བ་ཉིད་རྟེན་འབྲེལ་ཡིན་ལ། དེ་ཉིད་རང་བཞིན་མེད་པ་ཡིན་
ཏེ། རྟེན་ཅིང་འབྲེལ་འབྱུང་གང་ཡིན་པ། །དེ་ཉིད་སྟོང་པ་ཉིད་དུ་བཤད། །ཅེས་སོ། །གལ་ཏེ་སྟོང་པ་དེ་ཉིད་ངོ་
བོ་ཉིད་མ་ཡིན་ནམ་སྙམ་ན་དེ་ལྟར་མི་རུང་སྟེ། གཟུགས་ཉིད་ཀྱང་མེད་ན་དེའི་རང་བཞིན་སྟོང་པའོ་ཞེས་བྱ་བ་ག་ལ་
འགྲུབ། དེས་ན། གལ་ཏེ་མི་སྟོང་ཅུང་ཟད་ཡོད། ན། །སྟོང་པའང་ཅུང་ཟད་ཡོད་པར་འགྱུར། །མི་སྟོང་ཅུང་
ཟད་མེད་པས་ན། །སྟོང་པ་ཡོད་པར་ག་ལ་འགྱུར། །ཞེས་དབུ་མ་ལས་སོ། །དེས་ན་བཅོམ་ལྡན་འདས་མ་
ལས། གང་ལ་རང་བཞིན་མེད་པ་དེ་ནི་བརྗོད་དུ་མེད་པའོ་ཞེས་བཀའ་སྩལ་ཏོ། །ཡང་དེ་ཉིད་ལས། གཟུགས་
སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
གཟུགས་གཞན་མ་ཡིན་ནོ་ཞེས་གསུངས་སོ། །དེས་ན་ངོ་བོས་མེད་ཅེས་བྱ་བ་འདིས་བདེན་པ་གཉིས་ཅིག་ཅར་དུ་
བསྟན་ཏོ། །དེ་ལྟར་ཡུལ་མེད་པས་ཡུལ་ཅན་མེད་པའམ། རིགས་པའི་ཚུལ་དེ་ཉིད་ཀྱིས་ལྟ་བའང་མེད་ཅེས་བྱ་བ་
སྟེ། མིག་མེད་ཅེས་བྱ་བའི་དོན་ཏོ། །དེ་ལྟར་ན་གཟུགས་ཀྱི་ཕུང་པོས་བསྡུས་པ་སྐྱེ་མཆེད་བཅུ་དང་། ཁམས་
བཅུ་ངོ་བོས་མེད་པ་ནི་རེག་པ་པོའང་མེད་ཅེས་བྱ་བ་ཡན་ཆད་ཀྱིས་བསྟན་ཏོ། །སེམས་མེད་ཅེས་བྱ་བ་ནི་རྣམ་པར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཤེས་པའི་ཕུང་པོས་བསྡུས་པ་རྣམ་ཤེས་ཚོགས་དྲུག་དང་། ཉོན་མོངས་པ་ཅན་གྱི་ཡིད་དང་། ཀུན་གཞིའི་རྣམ་པར་
ཤེས་པ་རྣམས་སོ། །རྣལ་འབྱོར་སྤྱོད་པ་པའི་དབུ་མ་པ་རྣམས་ནི་ཚོགས་དྲུག་པོ་ཙམ་ལ་འདོད་དོ། །སེམས་ལས་
བྱུང་བའང་ངོ་བོས་མེད། །ཅེས་བྱ་བ་ནི་ཆོས་ཀྱི་ཁམས་དང་། ཆོས་ཀྱི་སྐྱེ་མཆེད་དང༌། ཚོར་བ་དང་འདུ་ཤེས་
དང་འདུ་བྱེད་ཀྱི་ཕུང་པོའང་དེ་བཞིན་དུ་བལྟ་བར་བྱ་ཞེས་བྱ་བའི་དོན་ཏོ། །དེ་ལྟར་ན་ཆོས་ཅན་ཕུང་པོ་ཁམས་དང་སྐྱེ་
མཆེད་ཐམས་ཅད་ཆོས་ཉིད་དེ་བཞིན་ཉིད་དུ་བྱིན་གྱིས་བརླབས་ནས་ཤེས་བྱ་ཐམས་ཅད་ཉམས་སུ་བླང་བར་བྱའོ། །
ད་ནི་དེ་ལྟ་བུའི་ཡེ་ཤེས་དེ་ཕ་རོལ་ཏུ་ཕྱིན་པས་དུས་རིང་པོ་ལས་མི་རྟོགས་པས་ལམ་དམན་པ་ཡིན་ལ། རྡོ་རྗེ་ཐེག་པ་
པས་མྱུར་དུ་རྟོགས་ཏེ། དེའི་ནང་ནས་ཀྱང་ཕྱག་རྒྱའི་ཡེ་ཤེས་ཀྱིས་དཔེའི་ཡེ་ཤེས་ལ་བརྟེན་ནས་དོན་གྱི་ཡེ་ཤེས་
མྱུར་དུ་རྟོགས་པས་ན། སྤྱི་དོན་གཉིས་པ་གདབ་བྱ་ལ་འདེབས་བྱེད་ཀྱི་དེ་ཁོ་ན་ཉིད་སྟོན་ཏོ། །དེ་ལ་དྲུག་
ལས། དང་པོ་གདབ་བྱ་ནི་ཚིགས་སུ་བཅད་པ་གཅིག་.ལ་མདོར་རྒྱས་གཉིས་ལས། དང་པོ་ནི། གསང་དབང་གི་དུས་སུ་བླ་མ་ལ་བདེ་
བ་བསྐྱེད་པར་བྱེད་པས་མ་དང་། ཤེས་རབ་ཡེ་ཤེས་ཀྱི་དུས་སུ་རང་ལ་བདེ་བའི་སྐལ་བ་སྟོན་པས་སྲིང་མོ་ཉིད་ནི་རྣལ་འབྱོར་པ་དཀྱིལ་འཁོར་ལོའི་དེ་ཁོ་ན་ཉིད་
རིག་པས་དབང་དུས་དང་། ལམ་དུས་རྟག་ཏུ་བྱང་སེམས་འཕོ་མེད་འཛིན་པའི་བརྟུལ་ཞུགས་ཀྱི་མཆོད་པར་བྱའོ། །གཉིས་པ་ནི། གདབ་བྱའི་ཡུལ་མ་སྲིང་
དུ་བཤད་པ་དེ་ཡང་བྱེད་ལས་ཀྱིས་སྒོ་ནས་ཡིན་ལ། ངོ་བོ་གར་མཁན་མ་དང་། ཚོས་མཁན་མ་དང་། རྡོ་རྗེ་མ་སྟེ་གཡུང་མོ་དང་ཤན་པའི་བུ་མོ་གདོལ་པ་མོ་
དང༌། དེ་བཞིན་དུ་བྲམ་ཟེ་མ་སྟེ་རིགས་ལྔ་ལས་བྱུང་བའི་ཕྱག་རྒྱ་མ་ལྔ་སྟེ། དེ་ཡང་སྒྲ་ཇི་བཞིན་པའི་དབང་དུ་བྱས་ན་ཕྱག་རྒྱ་རིགས་
བཅུ་དྲུག་སྟེ་མ་ལ་སོགས་པ་བརྒྱད་ནི་ཕྱི་མའི་ལེའུ་ལྔ་པ་ལས་འབྱུང་ངོ༌། །གར་མ་ལ་སོགས་པ་བརྒྱད་ནི་སཾ་པུ་ཊའི་
བརྟག་པ་དང་པོ་དངོས་ལས་འབྱུང་སྟེ། འདིར་ལྔ་ལས་མ་གསུངས་པ་ནི་རིགས་ལ་དགོངས་པ་སྟེ། སཾ་པུ་ཊ་ལས་
འབྱུང་བའི་རྒྱལ་རིགས་མ་ནི་གདོལ་པ་མོ་དང་འདྲ་བ་རིན་ཆེན་འབྱུང་ལྡན་གྱི་རིགས། རྗེ་རིགས་མ་ནི་ཚོས་མ་དང་
འདྲ་བ་དོན་ཡོད་གྲུབ་པའི་རིགས། དམངས་མོ་ནི་གཡུང་མོ་དང་འདྲ་བ་མི་བསྐྱོད་པའི་རིགས་ཡིན་ནོ། །སྒྲ་ཇི་
བཞིན་མ་ཡིན་པའི་དབང་དུ་བྱས་ན་ཡེ་ཤེས་ཐིག་ལེ་ལས། མ་ནི་སྐྱེ་གཉིས་དེ་བཞིན་གཤེགས། །བུ་མོ་གཡུང་
མོར་བརྗོད་པ་ཡིན། །མནའ་མ་གདོལ་པ་མོར་ཤེས་བྱ། །སྲིང་མོ་གར་མར་བརྗོད་པ་ཉིད། །སྲིང་མོའི་བུ་མོ་ཚོས་
མར་བརྗོད། །ཞང་པོའི་ཆུང་མ་རྗེའུ་མོ་ཉིད། །མ་ཡི་སྤྱན་ནི་རྒྱལ་རིགས་ཏེ། །སྒྲུག་མོ་དམངས་མོར་ཤེས་པར་
བྱ། །ཞེས་གསུངས་ཏེ། མནའ་མ་དང་ཕའི་སྲིང་མོ་ནི་འདྲ་བ་ཉིད་ཡིན་ནོ། །དབང་ལ་སྦྱར་ན་བྲམ་ཟེ་མོ་ལ་
སོགས་པའི་ཕྱག་རྒྱ་བརྒྱད་པོ་རེ་རེའི་སྟེང་ན་ཡོན་ཏན་བརྒྱད་བརྒྱད་ཡོད་དེ། བྲམ་ཟེ་མོ་ལྟ་བུ་ཅིག་གསང་དབང་གི་
རྟེན་དུ་གྱུར་ན་མར་གདགས་ལ། ཤེས་རབ་ཡེ་ཤེས་ཀྱི་རྟེན་དུ་གྱུར་ན་སྲིང་མོར་གདགས་པ་ལ་སོགས་པ་ནི་ཕྱི་མའི་
ལེའུ་ལྔ་པར་འཆད་པར་འགྱུར་རོ། །ཡོན་ཏན་གྱི་ལྡོག་པས་ཕྱེ་ན་ཕྱག་རྒྱུ་རེ་རེའི་སྟེང་ན་ཡོན་ཏན་བཅུ་དྲུག་བཅུ་དྲུག་
དང་ལྡན་ཏེ། ལེའུ་འདི་ཉིད་ཀྱི་མཇུག་ཏུ་བརྗོད་པར་བྱའོ། །གཉིས་པ་ཇི་ལྟར་བསྟེན་ཅིང་འདེབ་པའི་ཚུལ་
ནི། ཐབས་དང་ཞེས་བྱ་བ་སྟེ། འདུ་ཤེས་སུམ་ལྡན་གྱི་ཐབས་ཀྱིས་སོ་ཐབས་སྒྲུབ་པ་པོ་དང་ཤེས་རབ་རིག་མས། ཆོ་ག་སྦྱོར་བ་
འདུ་ཤེས་གསུམ་ལྡན། དངོས་གཞི་དབབ་བཟུང་། རྗེས་བཟློག་ཁྱབ་ཀྱི་བྱ་བ་ཡིས་དེ་ཁོ་ན་ཉིད་རིག་པའི་རྣལ་འབྱོར་པས་དུས་རྟག་ཏུ་མཆོད་པར་བྱའོ་ཞེས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཀྱང་གསུངས། །དེའི་དམ་ཚིག་ནི་ ཇི་ལྟར་བྱེ་བར་ཞེས་བྱ་སྟེ། སོ་སོའི་སྐྱེ་བོ་རྣམས་ཀྱིས་ཚོར་བ་ནི་བྱེ་བ་སྟེ་ལྟུང་བ་བདུན་
པར་འགྱུར་རོ། །ཡང་ན་བྱང་ཆུབ་ཀྱི་སེམས་ཉམས་པ་ནི་ལུས་ལས་བྱེ་བ་སྟེ། གསང་བ་གྲུབ་པ་ལས། དངོས་
གྲུབ་ཀུན་གྱི་རྟེན་གྱུར་པ། །བྱང་ཆུབ་སེམས་ནི་ཉམས་གྱུར་ན། །རྣམ་ཤེས་ཕུང་པོ་བརྒྱལ་གྱུར་ནས། །མ་སྨད་
དངོས་གྲུབ་ག་ལ་ཡོད། །ཅེས་བྱ་བས་སོ། །ཡང་ན་ཞེན་པའི་ཀུན་ནས་དཀྲིས་པའི་བསམ་པས་ནི་བྱེ་བ་སྟེ། ཕོ་ཉ་
རལ་གྲིའི་སོ་འདྲ་བས། །ཞེན་པར་གྱུར་ན་སྤང་བར་བྱ། །ཞེས་མངོན་བརྗོད་བླ་མ་ལས་སོ། །དེས་ན་དེ་ལྟར་མི་
འགྱུར་བར་འབད་ཅེས་བྱ་བའོ། །དེ་ལྟར་མ་བྱས་པའི་ཉེས་པ་ནི་མ་གསང་ .བར་དམ་ཚིག་དེ་དང་འགལ་ཞིང་བྱེ་བའི་
སྐྱོན། ཞེས་བྱ་བ་ལ་སོགས་པ་ སྟེ་མ་གསང་ཞེས་པ་ཐིག་ལེ་ཉམས་ན། ཕྱི་རོལ་ཏུ་སྦྲུལ་ཏེ་ཀླུའི་གནོད་པ་དང་ཆོམ་རྐུན་དགྲ་དང་། ས་སྤྱོད་རྒྱལ་པོ་
དང༌། མེ་ལ་སོགས་འབྱུང་བ་ཡིས་ཚེ་འདིར་སྡུག་བསྔལ་བར་བྱེད་དོ། །ནང་ལ་སྦྱར་ན་སྦྲུལ་ཞེ་སྡང་ཆོམ་རྐུན་རྣམ་རྟོག་ས་སྤྱོད་བདག་འཛིན་མེ་འདོད་ཆགས་
ལ་སོགས་པས་ཏིང་ངེ་འཛིན་ཉམས་པར་བྱེད་པའོ། །གསུམ་པ་དེ་བསྟེན་པའི་ དགོས་པ་སྒྲུབ་པའི་འཐད་པ་ནི་རིགས་ལྔས་བཟུང་བའི་ཕྱག་
རྒྱ་ བྲམ་ཟེ་མོ་ཞེས་བྱ་བ་ལ་སོགས་པ་དེ་དག་ བསྟེན་པ་ནི་ཐར་པ་སངས་རྒྱས་ཐོབ་པའི་རྒྱུར་འགྱུར་བ་སྟེ། ཕྱག་རྒྱ་ལ་བརྟེན་ནས་
མཚོན་བྱེད་དཔེའི་ཡེ་ཤེས་སྐྱེ་ལ། དེ་ལ་བརྟེན་ནས་མཚོན་བྱ་དོན་གྱི་ཡེ་ཤེས་མྱུར་དུ་སྐྱེ་བར་འགྱུར་བའི་ཕྱིར་རོ། །
དེས་ན་_གདབ་པར་བྱ་བ་ཉིད་ཀྱིས་ནི་དེ་དག་ཕྱག་རྒྱ་ཡིན་ཏེ་རྡོ་རྗེ་ཞེས་བྱ་བ་ནི་རིགས་ལྔའམ། གཉིས་སུ་མེད་པའི་ཡེ་ཤེས་
སམ་_གཉིས་སུ་མེད་པའི་ཡེ་ཤེས་ཀྱི་བདག་ཉིད་རིགས་ལྔའི་སྒྲུབ་པ་པོ་སྟེ་འདེབས་བྱེད་རྣམས་ཡིན་ལ། གདབ་བྱ་ནི་ཕྱག་རྒྱ་
རྣམས་ཡིན་ནོ། །དེས་ན་ཕྱག་རྒྱ་ཞེས་བྱ་བ་འདི་ལ་སྤྱིའི་དོན་བཞིར་འགྱུར་ཏེ། གདབ་པར་བྱ་ཞིང་བཏབ་པའི་དོན་
གྱིས་ན་ཕྱག་རྒྱ་དང་། འདེབས་པའི་དོན་གྱིས་ན་ཕྱག་རྒྱ་དང་། མཚོན་པར་བྱེད་པས་ན་ཕྱག་རྒྱ་དང་། མི་འདའ་
བར་བྱེད་པའི་དོན་གྱིས་ན་ཕྱག་རྒྱའོ། །དང་པོ་ནི་འཇིག་རྟེན་ན་ལ་ཅའམ་འཇིམ་པ་ལ་སོགས་པ་གང་ཡང་རུང་བ་ལ་
སེང་གེ་ལ་སོགས་པའི་གཟུགས་བརྙན་འབུར་དུ་བཀོད་པ་ཡོ་བྱད་གང་ཡང་རུང་བ་ལ་བཏབ་པ་ན་རྒྱ་བཏབ་ཅེས་
བརྗོད་པ་ལྟར། འདིར་ཡང་དེ་བཞིན་གཤེགས་པ་ལྔས་རྒྱས་བཏབ་པ་ན་བསྐྱེད་པའི་རིམ་པའི་ལྷ་མོ་གོ་རི་ལ་སོགས་
པ་ལ་ཡང་ཕྱག་རྒྱ་ཞེས་བརྗོད་ལ། རྫོགས་པའི་དཀྱིལ་འཁོར་འཁོར་ལོའི་བྲམ་ཟེ་མོ་ལ་སོགས་པ་ལ་ཡང་ཕྱག་རྒྱ་
ཞེས་བརྗོད་པ་ཡིན་ནོ། །གཉིས་པ་འདེབས་པར་བྱེད་པས་ན་ཕྱག་རྒྱ་ཡང་འཇིག་རྟེན་ན་རཱའི་སྐོལ་ཕོར་ལ་སོགས་པ་
ལ་སེང་གེ་ལ་སོགས་པའི་གཟུགས་བརྙན་བརྐོས་པ་ལ་ཅ་ལ་སོགས་པ་ལ་འདེབས་པ་དེ་དག་ལ་ཡང་རྒྱ་ཞེས་བརྗོད་
པ་ལྟར་འདིར་མི་བསྐྱོད་པ་ལ་སོགས་པ་དེ་བཞིན་གཤེགས་པ་ལྔས་བྲམ་ཟེ་མོ་དང་། གོ་རི་ལ་སོགས་པ་ལ་འདེབས་
པར་བྱེད་པས་ན། དེ་བཞིན་གཤེགས་པ་ལྔ་ལ་ཡང་ཕྱག་རྒྱ་ཞེས་བརྗོད་པ་ཡིན་ནོ། །གསུམ་པ་མཚོན་པར་བྱེད་
པས་ན་ཕྱག་རྒྱ་ཡང་འཇིག་རྟེན་ན་ཉོ་ཚོང་བའི་ལག་པས་གྲངས་མཚོན་པ་དང་། རྒྱའི་བྱེ་བྲག་གིས་བདག་པོའི་བྱེ་
བྲག་མཚོན་པ་ལྟར་འདིར་ཡང་ཉོན་མོངས་པ་ལྔ་དང༌། འབྱུང་བ་ལྔ་དང་། ཕུང་པོ་ལྔས་དེ་བཞིན་གཤེགས་པ་ལྔ་
དང༌། ཡེ་ཤེས་ལྔ་དང་། ལྷ་མོ་ལྔ་ལ་སོགས་པ་མཚོན་པ་ཡིན་ནོ། །བཞི་པ་མི་འདའ་བར་བྱེད་པས་ཕྱག་རྒྱ་ཡང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འཇིག་རྟེན་ན་རྒྱལ་པོའི་བཀའ་རྟགས་ཀྱི་ཕྱག་རྒྱས་ཇི་ལྟར་བཏབ་པ་དེ་ལས་སྐྱེ་བོ་ཕལ་པ་རྣམས་ཀྱིས་འདའ་བར་མི་
ནུས་པ་ལྟར་འདིར་ཡང་དེ་བཞིན་གཤེགས་པ་ལྔ་དང་ཡེ་ཤེས་ལྔས་རྒྱས་བཏབ་པའི་རིགས་དེས་དེའི་ངོ་བོ་ལས་འདའ་
བར་མི་ནུས་ཏེ། ཕྱག་རྒྱ་རྣམས་ལ་བརྟེན་ནས་རིགས་ལྔའི་ཡེ་ཤེས་སྐྱེད་པ་ལས་མི་འདའ་བའི་ཕྱིར་རོ། །བཞི་པ་
འདེབས་བྱེད་ཀྱི་རིགས་ཀྱི་བདག་པོ་ནི་ལྔ་སྟེ། རྣམ་པར་རྟོག་པས་མི་ཕྱེད་པས་ན་རྡོ་རྗེ.མི་བསྐྱོད་པའོ། །སྲིད་པའི་
ཉེས་པས་མ་གོས་པས་ན་པདྨ འོད་དཔལ་མེད་པའོ། །ཕྲིན་ལས་སྣ་ཚོགས་མཛད་པས་ན་ལས་.དོན་གྲུབ་བོ། །དེ་བཞིན་
ཉིད་ཀྱི་ངོ་བོར་གྱུར་པས་ན་དེ་བཞིན་གཤེགས་པ.རྣམ་པར་སྣང་མཛད་པའོ། །དགོས་འདོད་འབྱུང་བས་ན་རིན་པོ་ཆེ.རིན་
འབྱུང་ངོ་། །དེ་ལྟར་སྙིང་རྗེ་ཆེན་པོ་ཞེས་རྡོ་རྗེ་སྙིང་པོ་ལ་བོས་ནས། དམ་པའི་མཆོག་ཏུ་གྱུར་པ་ཡི་འདེབས་བྱེད་རིགས་ཀྱི་བདག་པོ་ལྔ་ཡིན་
པས་ན་དེའི་རིགས་སམ་རྒྱུ་ལྔ་ཞེས་བྱའོ། །ལྔ་པ་གདབ་བྱ་དང་འདེབས་བྱེད་ཕན་ཚུན་མཚོན་པ་ནི་དེས་ན་རིགས་ལྔ་གང་
དང་གང་གི་ཕྱག་རྒྱ་གང་དང་གང་ཡིན་སྙམ་ན། རྡོ་རྗེ་.མི་བསྐྱོད་པའི་ཕྱག་རྒྱ་ནི་གཡུང་མོ་ཉིད་དང་། །ཅེས་བྱ་བ་ལ་སོགས་དེ་
བཞིན་པདྨ་འོད་དཔག་མེད་ཀྱི་ཕྱག་རྒྱ་གར་མ་ཉིད་དང༌། ཕྲིན་ལས་དོན་ཡོད་གྲུབ་པའི་ཕྱག་རྒྱ་ནི། ཚོས་མར་རྟག་ཏུ་བཤད་ཅིང་། དེ་བཞིན་གཤེགས་པ་རྣམ་
སྣང་གི་ཕྱག་རྒྱ་ནི་བྲམ་ཟེ་མོ་དང་། རིན་ཆེན་འབྱུང་ལྡན་གྱི་ཕྱག་རྒྱ་གདོལ་པ་མར་ཤེས་པར་བྱ་སྟེ། འདེབས་བྱེད་རིགས་ལྔ་ཡོད་པ་བཞིན་དུ་གདབ་བྱ་ཕྱག་
རྒྱའང་སྔར་ནི་རྣམ་པར་ངེས་པའོ། །དྲུག་པ་གདབ་བྱ་དང་འདེབས་བྱེད་རོ་གཅིག་པར་བྱ་བ་ནི། འོ་ན་འདི་དག་སོ་སོར་ངེས་པ་ཁོ་
ནའམ་ཞེ་ན། ཕྱག་རྒྱ་རིགས་ལྔ་པོ་འདི་རྣམས་ཞེས་བྱ་བ་ལ་སོགས་པ་ཡིན་ཏེ། དེ་བཞིན་གཤེགས་པའི་རིགས་སུ་མདོར་བསྡུས་པས་ནི་
བརྗོད་པར་བྱ་སྟེ། འདེབས་བྱེད་ཐམས་ཅད་ཀྱང་དེ་བཞིན་གཤེགས་པར་གཅིག་པའི་ཕྱིར། ཅིའི་ཕྱིར་དེ་བཞིན་གཤེགས་པ་ཞེས་བྱ་ན། .འདེབས་བྱེད་
རྣམས་ཚོགས་གཉིས་ཀྱི་དཔལ་དང་ལྡན་པས་དེ་བཞིན་ཉིད་དུ་གཤེགས་པ་ནི་ཆོས་ཀྱི་སྐུ་ཡིན་ལ། ཐུགས་རྗེ་ཆེན་པོས་དེ་
བཞིན་ཉིད་ལས་སླར་ཡང་སེམས་ཅན་གྱི་དོན་དུ་གཤེགས་པ་ནི་གཟུགས་ཀྱི་སྐུ་གཉིས་ཡིན་ནོ། །ཚུལ་འདིས་ནི་ཤེས་རབ་བམ་རིགས་པ་
ཡིས་དེ་བཞིན་གཤེགས་པ་ཞེས་བརྗོད་དོ། །གདབ་བྱ་ཕྱག་རྒྱ་དང་ཡེ་ཤེས་ཀྱང་དེ་ཉིད་ཡིན་ཏེ། ཕྱག་རྒྱ་ལས་ཡེ་ཤེས་
གཤེགས་པ་ནི་གཟུགས་ཀྱི་སྐུ་དང་ཆོས་མཐུན་ལ། ཕྱག་རྒྱའང་ཡེ་ཤེས་ཀྱི་ངོ་བོར་གཤེགས་པ་ནི་ཆོས་ཀྱི་སྐུ་དང་
ཆོས་མཐུན་ནོ། །སྤྱི་དོན་གསུམ་པ་སྦྱང་གཞི་དང་སྦྱོང་བྱེད་ཕན་ཚུན་རིགས་དང་རིགས་བདག་ཏུ་འགྱུར་བའི་དེ་ཁོ་
ན་ཉིད་ལ་གསུམ་ལས། དང་པོ་འབྲས་བུ་རིགས་བདག་གི་གྲངས་བསྟན་པ་ནི། འབྲས་བུའི་རིགས་ནི་ཞེས་བྱ་བ་ལ་
སོགས་པ་སྟེ་གོང་གི་རྣམ་པ་ལྔ་དང་། རྡོ་རྗེ་སེམས་དཔའ་སྟེ་དྲུག་ཏུ་བརྗོད་ཅིང་། རྡོ་རྗེ་སེམས་དཔའ་སྤྱི་ཁྱབ་ཏུ་བཏང་ན་མདོར་བསྡུས་པ་ནི་རིགས་རྣམ་
པ་ལྔའོ། །དེ་ལའང་ཡོན་ཏན་དང་ཕྲིན་ལས་སྤྱི་ཁྱབ་ཏུ་བཏང་ན་སྐུ་གསུང་ཐུགས་ཀྱི་དབྱེ་བ་ཡིས་ཕྱི་ནས་རིགས་ནི་རྣམ་པ་གསུམ་དུ་འགྱུར་རོ་ཞེས་པའི་
ཚིགས་སུ་བཅད་པ་གཅིག་སྟེ། ཡེ་ཤེས་ལྔ་དང་། དེའི་ཆོས་ཉིད་གུད་དུ་བྱས་ན་རིགས་དྲུག་དང་། ཆོས་ཉིད་
སྤྱིར་བཏང་ན་ལྔ་དང་། ཡོན་ཏན་དང་ཕྲིན་ལས་བསྡུས་ན་སྐུ་གསུང་ཐུགས་གསུམ་དང་། ཡང་དག་པར་ན་ཐུགས་
ཀྱི་བདག་པོ་རིགས་གཅིག་ཉིད་ཡིན་ནོ། །གཉིས་པ་སྦྱང་གཞི་རིགས་ཀྱི་དབྱེ་བ་ནི། རིགས་དང་འབྱུང་བ་ལྟར་ན་སྦྱང་གཞི་ཡང་
འབྲས་བུ་སངས་རྒྱས་བྱུང་བའི་རིགས་ཡིན་པ་དང་། རིགས་ནི་ གྲངས་འབྱུང་བ་ལྔ་རྣམས་དང་། །ཕུང་པོ་ལྔ་.དང་ཉོན་མོངས་ལ་སོགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
61
པ་ཡི་རང་བཞིན་གྱིས་རིགས་ལྔ་ཞེས་བྱའོ། །ཞེས་བྱ་སྟེ། འབྱུང་བ་ལྔ་དང་། བདུད་རྩི་ལྔ་དང༌། ཉོན་མོངས་པ་ལྔ་
དང༌། ཕུང་པོ་ལྔ་སྟེ་སྦྱང་གཞིའོ། །གསུམ་པ་དེ་དག་ཕུན་ཚུན་རིགས་དང་རིགས་བདག་ཏུ་འགྱུར་བ་ནི། འབྲས་བུ་
བསྐྱེད་པའི་རིགས་ ཡིན་པ་དང་བགྲང་བྱ་ལྔ་ཡིན་པ་འདི་ཡིས་ནི་སྦྱང་གཞི་རྒྱུ་ལ་རིགས་དང་སྦྱོང་བྱེད་འབྲས་བུ་ལ་རིགས་བདག་ཅེས་མངོན་པར་
བརྗོད་པར་བྱའོ་ཞེས་པ་སྟེ། སྤྱིར་དུ་ན་རྒྱུ་ལ་འབྲས་བུའི་རིགས་སུ་བཞག་པའང་ཡོད་དེ་བུད་ཤིང་ལ་མེའི་རིགས་
སམ། འཇིམ་པ་ལ་བུམ་པའི་རིགས་སམ། སྨན་ལ་སྲོག་ཅེས་བརྗོད་པ་བཞིན་དུ། གཟུགས་དང་གཏི་མུག་དང་
སའི་ཁམས་ལ་རྣམ་པར་སྣང་མཛད་ཅེས་བྱ་བ་ལ་སོགས་པར་གདགས་ཏེ། རྒྱ་ཕུང་པོ་ལྔ་ལ་སོགས་པ་སྦྱངས་པས་
འབྲས་བུའི་རིགས་ལྔ་འགྲུབ་པའི་ཕྱིར་རོ། །ཡང་འབྲས་བུ་ལ་རྒྱུའི་རིགས་སུ་གཞག་པའང་ཡོད་དེ། བུམ་པ་ལ་
འཇིམ་པའི་རིགས་སམ། མེ་ལ་བུད་ཤིང་གི་རིགས་ཏེ། མེ་འདི་ནི་ཙནྡན་ནོ། །སེང་ལྡེང་ངོ་ཞེས་བརྗོད་པ་བཞིན་
དུ་དེ་བཞིན་གཤེགས་པ་རིགས་ལྔ་ལ་ཡང་ཉོན་མོངས་པ་དང་ཕུང་པོ་ལ་སོགས་པའི་མིང་གིས་བཏགས་པ་ལྟ་བུ་
སྟེ། སངས་རྒྱས་ཀྱང་དེ་དག་སྦྱངས་བ་ལས་བྱུང་བས་ན་རྒྱུའི་མིང་འབྲས་བུ་ལ་བཏགས་པའོ། །དེ་བཞིན་དུ་
བརྟེན་པ་ལ་རྟེན་གྱི་རིགས་སུ་གཞག་པ་ཡོད་དེ། རྒྱལ་པོས་བཏང་བའི་ཕོ་ཉ་ལ་རྒྱལ་པོའི་སྐྱེས་བུ་ཞེས་ཟེར་བ་
དང༌། ཡང་རྟེན་ལ་བརྟེན་པའི་རིགས་སུ་གཞག་པ་ཡོད་དེ། རྒྱལ་པོ་ཉིད་ཀྱང་གྲོང་པའི་རིགས་ཞེས་བྱ་བ་ལྟ་བུ་
དང༌། དེ་བཞིན་དུ་སྤྱི་ལ་བྱེ་བྲག་གི་རིགས་སུ་གཞག་པ་དང༌། བྱེ་བྲག་ལ་སྤྱིའི་རིགས་སུ་གཞག་པ་ལ་སོགས་པ་
སྣ་ཚོགས་པ་ཡོད་པ་བཞིན་སངས་རྒྱས་རྣམས་ལའང་ཉོན་མོངས་པའི་རིགས་སུ་གཞག་པ་དང༌། ཉོན་མོངས་
པའང་སངས་རྒྱས་ཀྱི་རིགས་སུ་འཇོག་སྟེ། གང་གིས་ཡོངས་སུ་འཛིན་པ་པོ་ནི་རིགས་ཀྱི་བདག་པོ་ཡིན་ལ། དེ་
ཡོངས་སུ་བཟུང་བ་ནི་རིགས་ཡིན་ཏེ། རྡོ་རྗེ་རྩེ་མོ་ལས། མགོན་དེས་ཡོངས་སུ་བཟུང་བ་ལ། །དེ་ཡི་རིགས་ཀྱི་
དཀྱིལ་འཁོར་ཡིན། །ཞེས་གསུངས་ཏེ། མདོར་ན་ཕན་ཚུན་འབྲེལ་ཏེ་མི་སླུ་བ་དེ་ནི་རིགས་དང་རིགས་བདག་ཡིན་
ནོ། །སྤྱིར་ཡང་རྒྱུད་གསུམ་པོ་སོ་སོའི་རིགས་དང་རིགས་བདག་གི་དབང་དུ་བྱས་ཏེ་རྣམ་པར་གཞག་ན། རྒྱུ་ལ་
ཕུང་པོ་ཁམས་དང་སྐྱེ་མཆེད་ལ་སོགས་པ་ཆོས་ཅན་དང་ཆོས་ཉིད་ཀྱི་ཚུལ་གྱིས་རིགས་དང་རིགས་བདག་ཏུ་རྣམ་
པར་གཞག་ལ། འབྲས་བུའི་སྐབས་སུ་ནི་གཟུགས་སྐུ་དང་ཆོས་སྐུ་རྒྱུ་དང་འབྲས་བུའང་ཕན་ཚུན་རིགས་དང་
རིགས་བདག་ཏུ་བརྩི་ཞིང་། ཐབས་ཀྱི་རྒྱུད་དུ་ནི་རྒྱུ་ལ་ཇི་ལྟར་གནས་པ་བཞིན་དང་འབྲས་བུ་ལ་ཇི་ལྟར་ཐོབ་པ་
བཞིན་རྣལ་འབྱོར་པས་འདྲ་བས་འདྲ་བ་ལམ་དུ་བྱས་ནས་བསྒོམ་པ་ཡིན་ཏེ། སྣང་བ་ལ་ལྟ་བ་དང་བསྐྱེད་རིམ་གྱིས་
རིགས་དང་རིགས་བདག་ཏུ་བྱས། བསྐྱེད་པ་དང་རྫོགས་པ་ལའང་ཕན་ཚུན་ཡེ་ཤེས་ཀྱིས་རིགས་དང་རིགས་བདག་
ཏུ་བྱིན་གྱིས་རློབ་པ་ཡིན་ནོ། །འདིའི་དོན་རྒྱས་པར་ཕྱི་མའི་ལེའུ་བཞི་པ་རིགས་བདག་གི་སྐབས་སུའང་འཆད་པར་
འགྱུར་རོ། །སྤྱི་དོན་བཞི་པ་མཚོན་བྱེད་ལ་མཚོན་བྱའི་དེ་ཁོ་ན་ཉིད་ནི་མཚོན་བྱེད་ཅེས་བྱ་བ་བསྒོམས་པའི་ཡེ་ཤེས་དེ་
ཉིད་མཚོན་བྱ་འབྲས་བུ་སངས་རྒྱས་ཀྱི་ཡེ་ཤེས་དང་། དཔེའི་ཚུལ་དུ་བསྲེ་བར་བྱེད་པ་ཡིན་ཏེ། དེ་ལ་བཞི་



62
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལས། ཉམས་སྣང་བ་དང་སྟོང་པ་ཟུང་འཇུག་ཏུ་བསྲེ་བ་ནི། འབྲས་བུ་སྐུ་གསུམ་གྱི་ཡེ་ཤེས་དབྱེར་མེད་དུ་བྱ་བ་
སྟེ་གལ་ཏེ་དེ་ཁོ་ན་ཉིད་ནི་སྤྲོས་པ་མེད་པའི་རང་བཞིན་ཡིན་ན། གར་མ་ལ་སོགས་པའི་ཐབས་ལས་རྟོགས་པ་ནི་སྤྲོས་པར་འགྱུར་བ་མ་ཡིན་ནམ་ཞེ་ན། མ་
ཡིན་ཏེ། དོན་དམ་པར་ སྒོམ་པ་པོ འི་གང་ཟག་མེད་ཅིང་ཚུལ་ཇི་ལྟར་བསྒོམ་པའང་མེད། གང་ཞིག་བསྒོམ་པར་བྱ་བའི་ལྷ་ཡང་མེད་ཅིང་། དེར་
མ་ཟད་བཟླས་པར་བྱ་བའི་སྔགས་ཀྱང་ཡོད་པ་མ་ཡིན་ནོ་ཅེས་བྱ་བ་ཚིག་རྐང་པ་གཉིས་ཀྱིས་སྟོང་པ་ཆོས་སྐུའི་ཉམས། གཞུང་འོག་མ་
སྔོན་དུ་སྦྱར་ཏེ། ཀུན་རྫོབ་ཏུ་སྔགས་བཟླ་བ་དང་ལྷ་ བསྒོམ་པའི་ཚུལ་ནི་ཡང་དག་པར་གནས་སོ། །ཞེས་བྱ་བ་ནི་སྣང་བ་
གཟུགས་སྐུའི་ཉམས། གཟུང་འཛིན་གྱི་ སྤྲོས་པ་མེད་པ·་བདེ་ཆེན་ལྷན་ཅིག་སྐྱེས་པའི་རང་བཞིན་ལས་སྣང་བ་དང་སྟོང་པ་གཉིས་སུ་
མེད་པར་རྣལ་འབྱོར་པས་ཉམས་སུ་མྱོང་བར་འགྱུར་རོ། །ཞེས་བྱ་བ་ནི་ཡེ་ཤེས་ཟུང་འཇུག་གི་ཉམས་སོ། །གཉིས་པ་དེ་བཞིན་
གཤེགས་པ་རིགས་ལྔའི་མཚན་དོན་དང་ཡེ་ཤེས་བསྲེ་བ་ནི། རྣམ་སྣང་ཞེས་བྱ་བ་ལ་སོགས་པ་མིང་དོན་བཅུའོ། །
དེ་ལ་རྣལ་འབྱོར་པའི་རྒྱུད་ལས་སྐྱེས་པའི་གཉིས་སུ་མེད་པའི་ཡེ་ཤེས་མཚོན་བྱེད་དེས་མཚོན་བྱ་སངས་རྒྱས་རྣམ་
པར་སྣང་མཛད་ལ་སོགས་པ་མཚོན་ནུས་ཏེ། ཡེ་ཤེས་དེ་ལ་ཆོས་ཐམས་ཅད་གཟུགས་བརྙན་ཙམ་དུ་གསལ་བར་སྣང་
བས་རྣམ་པར་སྣང་མཛད་དོ། །རྣམ་པར་རྟོག་པས་མི་བསྒྲལ་བས་མི་བསྐྱོད་པའོ། །སེམས་ཅན་གྱི་དོན་འབྲས་བུ་
དང་བཅས་པས་ན་དོན་ཡོད་པའོ། །སངས་རྒྱས་ཀྱི་ཡོན་ཏན་གྱི་འབྱུང་གནས་ཡིན་པས་ན་རིན་ཆེན་ནོ། །སྤྲོས་པ་
དང་བྲལ་བས་དཔག་མེད་ཡང་ན་འོད་དཔག་མེད་ནི་ཨ་བོ་ལིག་སྟེ། རོ་ལ་ནི་རྩོད་པ་དེ་ཉིད་ལས་བཀག་པས་མཆོག་ཏུ་དགའ་བའི་རང་བཞིན་རྩོད་པ་
མེད་པ་དང་། ཡང་ཆོས་རྣམས་ཀྱི་རང་བཞིན་བདག་ཉིད་ཡོངས་སུ་གཅོད་པའི་ཡེ་ཤེས་ཀྱི་འོད་ཚད་མེད་པས་ན་དཔག་མེད་ ཅེས་བྱ་བའོ། །དེ་ཐམས་
ཅད་དབྱེར་མེད་མི་ཕྱེད་པ་ཡེ་ཤེས་ལྔའི་བདག་ཉིད་ཡིན་པའི་ཕྱིར་ཐམས་ཅད་དེས་བསྡུས་པས་ན་རྡོ་རྗེ་སེམས་དཔའོ། །དེ་རྣམས་ཀྱི་མིང་
གི་རྣམ་གྲངས་ཚངས་པ་དང་། ཁྱབ་འཇུག་དང་། ཞི་བ་སྟེ་དབང་ཕྱུག་དང་ཐམས་ཅད་ཀྱི་བདག་ཉིད་གཙོ་བོ་དང་སངས་རྒྱས་དང་དེ་ཉིད་དེ་ལྷ་རྒྱལ་བ་དམ་
པར་བརྗོད་དོ། །ཚངས་པ་ལ་སོགས་པའི་མཚན་ཉིད་ཀྱི་རྣམ་གྲངས་ཀྱིས་ཡོན་ཏན་གྱི་ཁྱད་པར་གཞན་མཚོན་པ་ནི། མེ་
ལོང་ལྟ་བུའི་ཡེ་ཤེས་ནི་ཚངས་པ་ ཞེས་བྱ་སྟེ་སྒྲིབ་པ་གཉིས་དང་བྲལ་བས་སོ། །དེ་ནི་སངས་རྒྱས་རྣམ་པར་སྣང་མཛད་ཉིད་ཡིན་ནོ་ཞེས་བྱ་བ་
ལ་སོགས་པ་སྟེ། དཔེའི་ཡེ་ཤེས་ཀྱི་ཉམས་ལ་རྟོགས་པ་མ་ལུས་པ་དང་བྲལ་བ་ནི་རྣམ་པར་རྟོག་པ་ཟད་པ་སྟེ། མྱ་
ངན་ལས་འདས་པ་དང་ཐར་པ་དང་ཚངས་པ་སྟེ་དེ་ནི་མེ་ལོང་ལྟ་བུའི་ཡེ་ཤེས་རྣམ་པར་སྣང་མཛད་དོ། །ཆོས་ཐམས་ཅད་
ལ་འཇུག་པའི་ཕྱིར་_ན་ཆོས་དབྱིངས་ཡེ་ཤེས་ལ་ཁྱབ་འཇུག་ཅེས་བརྗོད་པར་བྱ་སྟེ། དེ་ནི་མི་བསྐྱོད་པའོ། །ཞེས་པའི་འཇུག་ཕྱིར། ནི་ཆོས་ཀྱི་
དབྱིངས་ཤིན་ཏུ་རྣམ་པར་དག་པ་ནི་ཆོས་ཐམས་ཅད་ཀྱི་ངོ་བོས་བཞུགས་པས་ན་ཁྱབ་འཇུག་ནི་མི་བསྐྱོད་པའོ། །
རྟག་ཏུ་དགེ་བ་ནི་བྱ་བ་གྲུབ་པའི་ཡེ་ཤེས་ཏེ་སེམས་ཅན་གྱི་དོན་ལ་རྟག་ཏུ་དགེ་བར་བྱེད་པས་ན་ཞི་བ་དབང་ཕྱུག་ནི་དོན་
ཡོད་གྲུབ་པའོ། །འཁོར་འདས་ཐམས་ཅད་ལ་མཉམ་པར་གནས་པས་གྲངས་ཅན་པ་དག་རྣམ་འགྱུར་ཀུན་གྱི་བདག་ཉིད་དུ་གཙོ་བོ་གནས་པར་
འདོད་པ་དང་མཚུངས་ཏེ་རིན་འབྱུང་ངོ༌། །དོན་ཐམས་ཅད་ནི་མཉམ་པ་ཉིད་ཀྱི་ཡེ་ཤེས་དེས་ཆོས་ཀུན་མཉམ་པ་ཉིད་དུ་རྟོགས་པས་
ཐམས་ཅད་དེ་རིན་ཆེན་འབྱུང་ལྡན་ནོ། །སོ་སོར་རྟོག་པའི་ཡེ་ཤེས་དེས་དམ་པའི་ དེ་ཁོ་ན་རྟོགས་པའི་བདེ་བ་སྟེ་ཟག་མེད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཀྱི་བདེ་བ་རྟོགས་པ་ནི་ཆོས་ཐམས་ཅད་ཀྱི་དེ་ཁོ་ན་ཉིད་ཡིན་པས་གཅེར་པུ་པའི་སྟོན་པ་ལྷ་རྒྱལ་བ་དམ་པའམ་དེ་ཉིད་དེ་འོད་
དཔག་མེད་དོ། །ཡེ་ཤེས་ལྔ་ཆོས་ཀྱི་དབྱིངས་སུ་རོ་གཅིག་པ་དང་ ཟག་པ་མེད་པའི་བདེ་བ་རྟོགས་པའི་ཕྱིར་དེ་ལས་ལོགས་སུ་
སངས་རྒྱས་མེད་པས་རྣམ་པར་_སངས་རྒྱས་.པ་སྟེ་རིགས་ཐམས་ཅད་བསྡུས་པའི་བདག་ཉིད་རྡོ་རྗེ་སེམས་དཔའ་ཞེས་བྱ་
བའོ། །དེ་ལྟ་བུའི་སངས་རྒྱས་ཀྱི་ཡེ་ཤེས་ཉིད་དཔེའི་ཚུལ་དུ་རྣལ་འབྱོར་པ་ལ་སྣང་བའི་དོན་ཏོ། །གསུམ་པ་ཡེ་
ཤེས་ལྷར་བསྒྲུབ་པའི་དོན་ནི། ལྷན་སྐྱེས་ཀྱི་ཡེ་ཤེས་དེ་ཉིད་ལ་ལྷ་ཞེས་བརྗོད་དེ། རྒྱུ་མཚན་གང་གི་ཕྱིར་ན་དེ་ ལུས་ལས་བྱུང་ཞིང་བདེ་
བ་ཆེན་པོ་ལ་རོལ་བ་དང་ལྡན་པས་ན་ལྷ་ཞེས་བྱ་སྟེ། ཁ་སྦྱོར་ལས། གང་ཚེ་ལས་ཀྱི་ལུས་བཅོམ་པ། །དེ་ཚེ་ལྷ་རུ་
འགྱུར་བ་ཡིན། །ཞེས་གསུངས་སོ། །བཞི་པ་འབྲས་བུ་དང་ཡེ་ཤེས་ཀྱང་བཅོམ་ལྡན་འདས་ཀྱི་ངོ་བོར་བསྲེ་བ་
ནི། སངས་རྒྱས་ཀྱི་ཡེ་ཤེས་དང་འདྲ་བ་ལྷན་ཅིག་སྐྱེས་པའི་ཡེ་ཤེས་འདི་ལ་བྷ་གའི་དོན་མངའ་བའི་ཕྱིར་ན་བཅོམ་ལྡན་འདས་ཞེས་བརྗོད་པར་བྱའོ། །ཇི་
ལྟར་མངའ་ན། བྷ་ག་ཨམ་ས་ཞེས་སྦྱར་བས་སྐལ་བ་དང་ལྡན་པ་སྟེ། དེ་ཉིད་ནི་རྣམ་པ་དྲུག་ཏུ་བརྗོད་དེ། དབང་ཕྱུག་དང་ནི་གཟུགས་བཟང་དང་། །ཞེས་
པ་ལ་སོགས་པའི་ཡོན་ཏན་ཀུན་སྔར་བརྗོད་པ་བཞིན་ནོ། །དེ་དང་འདྲ་བར་བདེ་ཆེན་གྱི་ཡེ་ཤེས་ཀྱི་སྐལ་བ་དང་ལྡན་པས་སོ། །ཡང་ན་བྷ་ག་ཝན་ཛ་ན་ཞེས་
བཅོམ་པ་ལ་འཇུག་པས་ཉོན་མོངས་ལ་སོགས་པའི་བདུད་འཇོམས་པ་བཞིན་མཚན་རྟོག་ཐམས་ཅད་འཇོམས་པའི་ཕྱིར་ན་ཡེ་ཤེས་དེ་ཉིད་ལའང་བཅོམ་ལྡན་
འདས་ཞེས་བྱའོ་ཞེས་པ་སྟེ་¸མཚོན་བྱ་བཅོམ་ལྡན་འདས་ལ་སྤངས་པ་དང་ཡེ་ཤེས་ཇི་ལྟར་མངའ་བ་བཞིན། མཚོན་བྱེད་
དཔེའི་ཡེ་ཤེས་ཀྱི་དུས་སུའང་དེ་དང་འདྲ་བར་སྐྱེ་བར་འགྱུར་རོ། །སྤྱི་དོན་ལྔ་པ་ཕྱག་རྒྱ་དང་ཡེ་ཤེས་བསྲེ་བའི་དེ་ཁོ་
ན་ཉིད་ནི། སྔར་བཤད་པའི་མ་ལ་སོགས་པ་དེ་དག་ཕྱི་རོལ་གྱི་ཕྱག་རྒྱ་ཁོ་ན་ལ་བརྗོད་པ་མ་ཡིན་གྱི་བདེ་བ་ཆེན་པོའི་ཡེ་ཤེས་ཀྱང་དེ་དག་གི་སྒྲས་བསྟན་ཏོ་
ཞེས་བསྟན་པ་ནི་ གང་ཕྱིར་སྐྱེ་འགྲོ་བསྐྱེད་པའི་ཕྱིར། །ཞེས་བྱ་བ་ལ་སོགས་པ་ཚིགས་སུ་བཅད་པ་ཕྱེད་དང་བཞིས་
བསྟན་ཏེ། དེ་ལ་འདིར་རེ་རེ་ལ་ཡང་ཕྱག་རྒྱ་ཡེ་ཤེས་སུ་བསྒྲུབ་པ་དང་། ཡེ་ཤེས་ཕྱག་རྒྱར་བསྒྲུབ་པ་གཉིས་ཀྱི་ཐ་
སྙད་མཛད་དེ་རྒྱུ་མཚན་འདི་ནས་འབྱུང་བས་སོ། །དེ་ལ་ཡོ་ཥི་ཏི་ཞེས་བརྗོད་ན་མའམ་སྐྱེ་འགྲོ་སྐྱེད་པ་གཉིས་ཀ་ལ་འཇུག་
སྟེ། ཕྱག་རྒྱ་བསྟེན་ནས་བདག་གི་རྒྱུད་ལ་ཡེ་ཤེས་སྐྱེས་པའི་ཚེ་སྣང་བའི་དངོས་པོ འི་སྐྱེ་འགྲོ་ཐམས་ཅད་ཡེ་ཤེས་སུ་
བསྐྱེད་པའི་ཕྱིར་ཡེ་ཤེས་ལ་མ་ཞེས་བྱའི། ཕྱི་རོལ་གྱི་ཕྱག་རྒྱ་ནི་མ་ཡིན་པས་ཕྱག་རྒྱ་ཡེ་ཤེས་སུ་བསྒྲུབ་པ་ཡིན་
ནོ། །དེ་ལྟ་བུའི་ཡེ་ཤེས་དེའང་རྟེན་ཕྱག་རྒྱ་ལ་བརྟེན་ནས་སྐྱེ་བའི་ཕྱིར་བྲམ་ཟེ་མོ་ལ་སོགས་པ་བརྒྱད་པོ་དག་གི་ཕྱག་
རྒྱ་གང་ཡང་རུང་བ་ཅིག་ལ་ཡང་མ་ཞེས་གདགས་ཏེ། ཡེ་ཤེས་ཕྱག་རྒྱར་བསྒྲུབ་པའོ། །དེ་བཞིན་དུ་ཕྱག་རྒྱུ་རེ་རེ་
ལ་ཡང་ཡོན་ཏན་བཅུ་དྲུག་བཅུ་དྲུག་འབྱུང་ལ། ཡེ་ཤེས་དང་ཕྱག་རྒྱ་གཉིས་ཀྱི་ངོས་ནས་རེ་རེའི་སྟེང་དུ་ཡོན་ཏན་
སུམ་ཅུ་སོ་གཉིས་གཉིས་ཀྱང་འབྱུང་བ་ཡིན་ནོ། །དེ་བཞིན་དུ་འོག་མ་རྣམས་ཀྱི་རེ་རེའི་སྟེང་དུའང་ཞིབ་ཏུ་རྟོགས་
པར་བྱའོ། །མིང་དོན་གོང་དང་བཅས་པ་ཅུང་ཟད་ཙམ་རེ་བརྗོད་ན། ཡེ་ཤེས་སམ་བྲམ་ཟེ་མོ་ལ་སོགས་པ་ཤེས་རབ་གང་ཡང་རུང་བ་
གཅིག་ལ་མ་ཞེས་བརྗོད་པར་བྱ་སྟེ། རྒྱུ་མཚན་གང་གི་ཕྱིར་ན། ཤེས་རབ་དེ་ལ་བརྟེན་ནས་ཡེ་ཤེས་སྐྱེ་ཞིང་ཡེ་ཤེས་དེས་སྐྱེས་འགྲོ་སྟེ་སྣང་བ་ཐམས་ཅད་ཡེ་
ཤེས་སུ་བསྐྱེད་པའི་ཕྱིར་ བྷ་ག་ཞེས་པ་ནི་སྲིང་མོའམ་སྐལ་བ་སྟོན་པ་.གཉིས་ཀ་ལ་འཇུག་སྟེ། གང་གི་ཕྱིར་ན། དེས་ འབྲས་བུའི་
ལྷན་སྐྱེས་ཀྱི་སྐལ་བ་སྟོན་པའི་ཕྱིར་ཡེ་ཤེས་སམ་ཕྱག་རྒྱུ་ ཤེས་རབ་ལ་གང་ཡང་རུང་བ་ དེ་ཉིད་ལ་སྲིང་མོ་ཞེས་བརྗོད་པར་བྱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བའོ། །གཞན་ཡང་ཡེ་ཤེས་སམ་ཕྱག་རྒྱ་ལ་བཙོ་བླག་མ་དང་བུ་མོ་དང་། གར་མཁན་མ་ཞེས་བྱ་བའང་བརྗོད་པར་བྱ་སྟེ། དེ་བཞིན་དུ་དུ་ཧི་ཏཱ་ནི་
བུ་མོའམ་ཡོན་ཏན་འཇོ་བ་ གཉིས་ཀ་ལ་འཇུག་པས། ཡེ་ཤེས་སམ་ཤེས་རབ་དེ་ཉིད་ལ་ནི་སངས་རྒྱས་ཀྱི་ཡོན་ཏན་འཇོ་ཞིང་མངོན་དུ་བྱེད་པའི་ཕྱིར་
ན། བུ་མོ་ཞེས་ནི་བརྗོད་པར་བྱ་བ་ཡིན་པའི་ཕྱིར་དང་ཞེས་པ་སྟེ། གསུམ་པོ་དེ་ནི་གཞུང་ན་བཞུགས་སོ། །དེ་གསུམ་གྱིས་ཡོན་
ཏན་གྱི་གཉེན་རྩིས་བྱས་ལ་ཤེས་པར་བྱ་སྟེ། ལྷན་སྐྱེས་ཀྱི་སྐལ་བ་སྟོན་པ་ལས་ཡེ་ཤེས་ཆེར་འཕེལ་བ་ནི་སྲིང་མོའི་
བུ་མོའོ། །སྐྱེ་འགྲོ་ཡེ་ཤེས་སུ་སྐྱེད་པར་བྱེད་པའི་གྲོགས་སུ་གྱུར་པ་ནི་ཞང་པོའི་ཆུང་མ་དང་མའི་སྤྱན་ནོ། །སྐལ་
བ་སྟོན་པའི་ཡེ་ཤེས་ཀྱི་རྒྱུར་གྱུར་པ་ནི་རྒྱག་མོའམ་ཕའི་སྲིང་མོའོ། །དེ་བཞིན་དུ་ སེམས་ཅན་ཐམས་ཅད་ཀྱི་རྣམ་པར་རྟོག་
པ་ཐམས་ཅད་ཡེ་ཤེས་ཀྱི་ངོ་བོར་.འཚེད་ཅིང་བསྒྱུར་བས་ཡེ་ཤེས་ཐམས་ཅད་ཚོས་མའམ་ཕྱག་རྒྱ་ཐམས་ཅད་ཚོས་
མའམ་བཙོ་བླག་མ་ཞེས་དེ་བཞིན་དུ་བརྗོད་པའོ། །དེ་བཞིན་དུ་དམིགས་པ་མེད་པའི་སྙིང་རྗེ་ཆེན་པོས་ཡེ་ཤེས་སེམས་ཅན་གྱི་དོན་
ལ་གཡོ་ཞིང་བསྐྱོད་དེ་འཕེལ་བར་བྱེད་པའི་ཕྱིར་ཡེ་ཤེས་སམ་ཤེས་རབ་དེ་ལ་གར་མ་ མཁན་ཡང་བརྗོད་པར་བྱ་བ་ཡིན་པའི་ཕྱིར་
དང༌། རྒྱུ་མཚན་གང་གི་ཕྱིར་ན་བཅོམ་ལྡན་ཏེ་རྣམ་པར་རྟོག་པས་ཡེ་ཤེས་ལ་ ཚུར་མི་རེག་པ་སྟེ་རེག་པར་མི་ནུས་པ·་བསྐྱེད་པའི་
ཕྱིར་གཡུང་མོ་ཞེས་བྱ་བ་གསུམ་ནི་གཞུང་ན་བཞུགས་ལ། རྣམ་པར་རྟོག་པ་ལ་ཡེ་ཤེས་ཕར་མི་རེག་པ་ བསྐྱེད་པའི་
ཕྱིར་ན་ནི་བྲམ་ཟེ་མོ་དང་། རྒྱལ་རིགས་མ་དང་། རྗེའུའི་རིགས་མ་ཡིན་ལ། རྣམ་རྟོག་ཡེ་ཤེས་ལ་མི་རེག་པ་ནི་
དམངས་མོ་ཡིན་ཞིང༌། རྣམ་པར་རྟོག་པ་ཐམས་ཅད་གསོད་པས་ཡེ་ཤེས་དང༌། དེ་སྐྱེད་པར་བྱེད་པའི་ཕྱག་རྒྱ་
ཐམས་ཅད་ཀྱང་གདོལ་པ་མོ་ཡིན་ནོ། །དེ་ལྟར་བསྒོམས་པ་ལས་བྱུང་བའི་གནས་སྐབས་ཀྱི་ཕན་ཡོན་ནི་ལྔ་
སྟེ། ངག་ཏུ་བརྗོད་པ་སྔགས་སུ་འགྱུར་བ་སོགས་ བཞི་ནི་རྟོགས་པར་སླ་སྟེ་ངག་ཏུ་བརྗོད་པ་སྔགས་སུ་འགྱུར་བ་ནི། ཨ་ལཱི་དང་ཀཱ་ལི་སྔགས་
སུ་རབ་ཏུ་བརྟགས་པ་སྟེ་བཟུང་བས། ངག་ཐམས་ཅད་དབྱངས་དང་གསལ་བྱེད་ཀྱི་རང་བཞིན་ཡིན་པའི་ཕྱིར་དང་། མཚན་རྟོག་ལས་ཡིད་སྐྱོབ་པའི་ཕྱིར་
ན། བརྗོད་པ་ཐམས་ཅད་སྔགས་ཀྱི་བཟླས་པར་ཡང་དག་པར་བཤད་དོ། རྐང་པའི་རྗེས་དཀྱིལ་འཁོར་དུ་འགྱུར་བ་ནི་རྣལ་འབྱོར་པ་དེའི་རྐང་པས་བཅག་པའི་
རྗེས་ནི་དཀྱིལ་འཁོར་ཉིད་ཡིན་ཏེ། དེ་ཡི་ས་མཚོན་གྱིས་སེམས་ཅན་ལ་ཕན་པའི་ཕྱིར། དེར་མ་ཟད་འདེགས་པ་དང་བསྐྱོད་པ་ལ་སོགས་པའང་རྙེད་པའི་ཕྱིར་
ན། དཀྱིལ་འཁོར་དུ་བརྗོད་པར་བྱ་སྟེ། ཡན་ལག་ཉེད་པ་དང་། དཀྱིལ་འཁོར་གྱི་རྡུལ་མཚོན་ཐེབ་སྲིན་གྱིས་ཉེད་པ་ཆོས་མཐུན་པའི་ཕྱིར། ཡང་ན་ཉེད་པ་
ལ་མར་དྷ་ན་ཞེས་ཟེར་ན། དཀྱིལ་འཁོར་ལ་མཎྜལ་ཞེས་པས་སྒྲ་མཐུན་པའོ་ཞེས་འཆད་དོ། ལག་པའི་བྱ་བ་ཕྱག་རྒྱར་འགྱུར་བ་ནི། རྣལ་འབྱོར་པ་དེའི་ལག་
པ་སྒྱུར་བ་ཐམས་ཅད་ཕྱག་རྒྱ་ཡིན་ཞིང་། སོར་མོ་ཉེད་པའང་དེ་བཞིན་དུ་ཕྱག་རྒྱ་ཡིན་ཏེ། ལུས་ཀྱི་ལས་རྐྱལ་བར་མི་འགྱུར་ཞིང་། སེམས་ཅན་གྱི་དོན་དུ་
འགྱུར་བའི་ཕྱིར། སེམས་ཀྱི་བསམ་པ་ཏིང་ངེ་འཛིན་དུ་འགྱུར་བ་ནི། རྒྱུ་མཚན་གང་གི་ཕྱིར་ན་དེ་ཁོ་ན་ཉིད་རྣམ་པར་སེམས་པའི་བསམ་གཏན་ནི་ཐ་མལ་བའི་
རྟོག་པར་མི་འགྱུར་བས་རྣལ་འབྱོར་པ་ཡིས་གང་བསམ་པ་དེ་ནི་བདེ་བ་ཆེན་པོའི་བསམ་གཏན་ཡིན་ལ། བཟའ་བའི་དེ་ཁོ་ན་ཉིད་ནི། ཕ་
གསང་དབང་གི་བླ་མའམ། བདེ་བ་ཆེན་པོའི་འཁོར་ལོ་ན་ཡོད་པ་དེ་རང་གིས་བཟའ་ཞེས་བྱ་བ་ནི་ཤེས་རབ་ཡེ་ཤེས་
སམ། ལྟེ་བའི་གནས་སུ་ཉམས་སུ་མྱོང་བར་བྱ་ཞེས་བྱ་བའི་དོན་ཏོ་ལྷན་སྐྱེས་ཀྱི་ཡེ་ཤེས་བཟའ་བར་འགྱུར་བ་ནི། ཇི་ལྟར་གསང་
དབང་གི་དུས་སུ་ཕ་བླ་མས་མཆོག་གི་ཟེ་བར་མངོན་དུ་བྱས་པའི་བྱང་སེམས་ལས་གསང་དབང་གི་བདེ་བ་ཐོབ་པ་དང་མཚུངས་པར་ལྷན་སྐྱེས་དེའི་བདེ་བ་ཤེས་
རབ་ཡེ་ཤེས་དང་ལམ་གྱི་དུས་སུ་རང་གི་བཟའ་ཞིང་ཉམས་སུ་མྱོང་བར་བྱའོ། །གལ་ཏེ་ཚེ་འདིར་ཡེ་ཤེས་མ་སྐྱེས་ན་བདེ་བ་ གོམས་པའི་ཏིང་ངེ་འཛིན་
གང་གིས་འཆི་བའི་དུས་འདིར་རྩ་མདུད་གྲོལ་ནས་བདེ་སྟོང་གི་ཉམས་སྐྱེ་ཞིང་དཔེའི་ཡེ་ཤེས་སྐྱེས་ནས་ཞེས་བྱ་བ་ནི་ཐ་མལ་པ་རྣམས་འཆི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བའི་ཚེ་རྩ་མདུད་རྣམས་གྲོལ་ནས་བདེ་སྟོང་གི་ཉམས་དཔེའི་ཡེ་ཤེས་དེ་སྐྱེ་བར་འགྱུར་ལ། དེ་ངོ་ཤེས་ན་གྲོལ་བ་
ལས་མ་ཤེས་ན་འཁོར་བར་འཁྱམ་པར་འགྱུར་རོ། །དཔེའི་ཡེ་ཤེས་སྐྱེས་ནས་རྣམ་ཤེས་འོད་གསལ་ལ་ཐིམ་པས་དེ་ཡི་ཚེ་སྔར་གྱི་བག་
ཆགས་སད་དེ་བདེ་བའི་བསམ་གཏན་ དུ་འགྱུར་ནས་མཐོང་ལམ་གྱི་ཡེ་ཤེས་སྐྱེ་བར་བརྗོད། །ཅེས་བྱ་བ་ནི་རྣལ་འབྱོར་པས་ཡེ་
ཤེས་ཆེན་པོ་ད་ལྟར་ཉམས་སུ་མྱོང་བར་བྱས་ལ་འཆི་བ་མེད་པ་བསྒྲུབ་པར་བྱ། །ཞེས་བྱ་བའི་དོན་ཏོ་ ཡང་ཇི་ལྟར་ཕ་
སྟེ། བདེ་ཆེན་འཁོར་ལོ་ན་ཡོད་པའི་བྱང་སེམས་འཛག་པ་ལས་བདེ་བ་ཐོབ་པ། དེ་ཡི་བདེ་བ་ལྟེ་བའི་གནས་སུ་རང་གིས་མྱོང་བར་བྱའོ། །དེ་ལྟ་བུའི་བདེ་
སྟོང་གི་ཡེ་ཤེས་དེ་ཐ་མལ་པ་རྣམས་འཆི་བའི་ཚེ་རྩ་མདུད་གྲོལ་ནས་སྐྱེ་ལ། དེ་ཉིད་ཤེས་ཤིང་ལམ་དུ་བྱས་ན་གྲོལ་བར་འགྱུར་བས་རྣལ་འབྱོར་པ་དེ་ཡི་བདེ་བ་
ངོ་ཤེས་པར་བྱས་ནས་ཉམས་སུ་མྱོང་བའི་ཚུལ་གྱིས་འཆི་མེད་ཀྱི་བསམ་གཏན་སྒྲུབ་པར་བརྗོད་དོ་ཞེས་ཀྱང་གསུངས་སོ་གསུངས་པས་གོང་གི་འགྲེལ་པའི་དོན་
ཏོ། །གོང་གི་འབྲུ་མནན་ཚུལ་འདིར་བཅུག འདི་གོང་གི་རྩ་འགྲེལ་གྱི་གསེབ་ཚགས་སུ་བཅུག་ན་ལེགས། །དེ་ཁོ་ན་ཉིད་མངོན་དུ་བྱེད་པའི་ཐབས་ཀྱི་
ལེའུ་སྟེ་ལྔ་པ་ཚིགས་སུ་བཅད་པ་ཉི་ཤུ་རྩ་གསུམ་གྱི་རྣམ་པར་འགྲེལ་པ་བསྟན་ཟིན་ཏོ།། །།ད་ནི་དེ་ལྟར་ལེའུ་
གསུམ་གྱིས་རིམ་པ་གཉིས་བསྟན་ནས། ལེའུ་དྲུག་པ་སྤྱོད་པ་བསྟན་པར་བྱ་སྟེ། དེ་ལ་ལེའུའི་འབྲེལ་ལས་ཕྱི་དོན་
གྱི་མཚམས་སྦྱོར་ནི། དེ་ལྟར་རིམ་པ་གཉིས་ལ་གནས་པའི་རྣལ་འབྱོར་པས་དྲོད་ཐོབ་ནས། རང་གི་སེམས་ཀྱི་
བརྟན་གཡོ་བརྟག་པའི་ཕྱིར་སྤྱོད་པ་སྟོན་ཏོ། །སྦས་དོན་གྱི་མཚམས་སྦྱོར་ནི་ལྷན་སྐྱེས་ཀྱི་རྟེན་བྱང་ཆུབ་ཀྱི་སེམས་
གཡོ་ཞིང་རྒྱུ་བས་ན་སྤྱོད་པའོ། །ལེའུ་འདིའི་བརྗོད་པར་བྱ་བའི་དོན་ནི། ལྷའི་རྣལ་འབྱོར་ལ་སོགས་པ་བསྐྱེད་པ་
ལྟར་སྣང་ཡང་། འདི་དག་ཐམས་ཅད་རྫོགས་པའི་རིམ་པའི་དེ་ཁོ་ན་ཉིད་ཐོབ་པའི་ལམ་གྱི་ཡན་ལག་ཏུ་གྱུར་པའི་
ཕྱིར་སྦས་པའི་དོན་ནོ། །རྗོད་བྱེད་ཀྱི་སྒྲ་ནི་ཡན་ལག་གི་དོན་གཙོ་བོར་གྱུར་པ་ཡིན་གྱི། ཡི་གེ་དང་བསྡུས་དོན་ཡང་
ཅུང་ཟད་ཙམ་རེ་འཇུག་གོ །མངོན་པར་རྟོགས་པ་ནི་སྤྱོད་པ་ཡིན་ལ་སྤྱོད་པ་བྱེད་པ་ལ་དྲོད་ཐོབ་དགོས་པས་དྲོད་ཀྱི་
ཆོས་དྲུག་ནི་དྲོད་རང་གི་ངོ་བོ། དེའི་རབ་ཏུ་དབྱེ་བ། ཕྱེ་བ་སོ་སོའི་མཚན་ཉིད། མ་ཐོབ་པ་ཐོབ་པར་བྱེད་པའི་ཐབས། ཐོབ་པ་བརྟན་པའི་དུས། དྲོད་
དང་སྤྱོདཔ་མཚམས་སྦྱར་བ་དང་། དེས་སྤྱོད་པ་བྱེད་པ་ལ་སྤྱོད་པའི་ཆོས་དྲུག་ནི་ སྤྱོད་པའི་ངོ་བོ། རབ་ཏུ་དབྱེ་བ། སོ་སོའི་མཚན་
ཉིད། གང་གི་ཚེ་སྤྱོད་པའི་དུས། གང་གིས་སྤྱོད་པའི་གང་ཟག དེ་ལྟར་སྤྱོད་པའི་དགོས་པའོ། །དེ་དག་རྒྱས་པར་མངོན་པར་རྟོགས་པར་བལྟ་
བར་བྱའོ། །བཤད་པའི་རྒྱུད་ནི་རྡོ་རྗེ་གུར་གྱི་ལེའུ་བཅུ་པ་ལས་ཅུང་ཟད་གསུངས་ལ། ཁ་སྦྱོར་གྱི་བརྟག་པ་ལྔ་པའི་
རབ་ཏུ་བྱེད་པ་གསུམ་པ་དང་། བཞི་པས་རབ་ཏུ་རྒྱས་པར་འཆད་དོ། །ལུས་རྣམ་པར་གཞག་པ་ནི། དོན་བྱེད་
རྣམ་མང་ཞེས་པ་དང་། བརྡ་ཆེན་གྱི་ཕྱོགས་གཅིག་གི་ཡན་ལག་རྒྱས་པར་བཤད་པའོ། །གཞུང་ལ་གསུམ་
ལས། དང་པོ་བཤད་པར་དམ་བཅའ་བ་ནི། རིམ་པ་གཉིས་བསྟན་པའི་རྗེས་.དེ་ནས་ཐབས་གཞན་ཡང་རབ་ ཏུ་བཤད་པར་
བྱ། །རང་གི་སེམས་ཀྱི་བརྟན་གཡོ་བརྟག་པ་དང་གཞན་རྗེས་སུ་འཛིན་པའི་ཕྱིར་ སྤྱོད་པ་ཞེས་བྱ་བ་ལ་ལུས་ངག་གི་ཀུན་ཏུ་སྤྱོད་
པའོ། །ཕ་རོལ་ཏུ་ཕྱིན་པ་ལས་ཆེས་མཆོག་ཏུ་གྱུར་པ་ཉིད་དོ་ཞེས་པ་དེ་ལ་ཉན་ཐོས་དང་ཕ་རོལ་ཏུ་ཕྱིན་པ་དང་བསྐྱེད་པའི་རིམ་པའི་
ཐུན་མཚམས་ཀྱི་བྱ་བ་ལ་ཡང་སྤྱོད་པ་ཞེས་འཇུག་མོད། འདི་ནི་དེ་ལྟ་མ་ཡིན་ཏེ། སོ་སོ་སྐྱེ་བོ་རྣམ་རྟོག་དང་བཅས་



66
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
པའི་སྤྱོད་པ་བླང་དོར་དང་བཅས་པ་ལས་ཕ་རོལ་དུ་སོན་པ། དམན་པ་རྣམས་ཀྱིས་མོས་པར་བྱ་བ་ཙམ་ཡང་དཀའ་
སྟེ། ཕ་རོལ་ཕྱིན་མཆོག་ཉིད་ཅེས་གསུངས་སོ། །ལེའུའི་དོན་ལ་མདོར་བསྟན་པ་དང་། རྒྱས་པར་བཤད་པ་
ལས། དང་པོ་ལ་ལྔ་ལས། ཐོག་མར་དགོས་པ་ནི། གང་གིས་ཞེས་གསུངས་ཏེ། འཆད་པར་འགྱུར་བའི་སྤྱོད་
པ་གང་གིས་སོ། །དངོས་གྲུབ་ཀྱི་མཐའ་ནི་དེ་ཁོ་ན་ཉིད་དེ། མཐར་ཐུག་པ་ཕྱག་རྒྱ་ཆེན་པོའི་དངོས་གྲུབ་ས་བཅུ་
གསུམ་པར་འགྲོ་བ་ནི་དེར་བགྲོད་པར་བྱ་བའོ། །ཇི་ལྟར་བགྲོད་པར་བྱ་ན། ཀྱེ་ཡི་རྡོ་རྗེའི་གོ་འཕང་ཕྱག་རྒྱ་ཆེན་པོ་མཆོག་
གི་དངོས་གྲུབ་ཀྱི་རྒྱུ ཉིད་ཀྱིས.ན། །ཞེས་སྨོས་ཏེ། ཚེ་འདི་ལ་དངོས་གྲུབ་མཐོང་བ་ནི་གནས་ལ་སོགས་པ་དབང་
དུ་འདུས་པ་ལས་ཡིན་ལ། དེའི་རྒྱུ་ནི་རྣལ་འབྱོར་མ་ཡིན་ཞིང་། དེ་དབང་དུ་འདུ་བའི་རྒྱུ་ནི་སྤྱོད་པ་སྟེ། དེ་བས་ན་
རྒྱུའི་ཕྱིར་ཞེས་བྱ་བའོ། །གཉིས་པ་སྤྱོད་པ་བྱེད་པའི་རྟེན་གྱི་གང་ཟག་ནི་སྒོམ་པ་པོ་སྟེ། རྣལ་འབྱོར་པ་དེ་ཁོ་ན་ཉིད་
རྟོགས་པའི་རྒྱལ་སྲས་སོ། །གསུམ་པ་སྤྱོད་པ་དངོས་ཀྱི་རྒྱན་ནི་རྣ་ཆ་ལ་སོགས་པ་ སྟེ་རྣ་བ་དག་ལ་བཟོད་པ་དག་པའི་རུས་པའི་
རྣ་ཆ་བཟང་པོ་དང་སྤྱི་བོར་བསམ་གཏན་དག་པའི་འཁོར་ལོ་རྣམ་པར་འཛིན་ཅིང་ཚུལ་ཁྲིམས་དག་པའི་གདུབ་བུ་དྲུག་སྟེ་ལག་པའི་མཁྲིག་མ་དག་ལ་ལག་གདུབ་
གཉིས་དང་། གཞུང་འོག་མ་ཡར་སྦྱར་ཏེ། རྐང་པའི་མཁྲིག་མར་དེ་བཞིན་དུ་རྐང་གདུབ་གཉིས་པོ་དང་། ལག་པའི་རྩ་བར་དཔུང་རྒྱན་གཉིས་ཉིད་
དང༌། རྐེད་པ་ལ་བརྩོན་འགྲུས་དག་པ། མགྲིན་པར་སྦྱིན་པ་དག་པ། རུས་པའི་ཕྲེང་བ་སྟེ། ཐབས་ཀྱི་ཕ་རོལ་ཏུ་ཕྱིན་པ་ལྔའི་ངོ་བོ་ཕྱག་རྒྱ་ལྔའོ། །བགོ་
བ་ སྟག་གི་ལྤགས་པའི་ཤམ་ཐབས་ནི་སྒྲ་ཇི་བཞིན་པའམ། ཡང་ན་སྟག་གི་སྐད་དོད་བྱ་གྷ་སྟེ་བྱ་ལས་བ་ག་ཏ་བྲལ་བ། སྒྲ་ལས་
གྲྭ་ཧ་ཀ་བཟུང་བ། གྲྭ་ཧ་ཙ་འཛིན་པ་སྟེ་བཟུང་འཛིན་དང་བྲལ་བའི་གོས་ཞེས་པ་སྤྱོད་པའི་ངོ་བོར་ཡང་འགྱུར་ཞིང་ཡང་ན་གཟུང་འཛིན་སྤངས་པ་
ལྷན་སྐྱེས་ཀྱི་སྟག་སྟེ་གཅེར་བུའོ། །རྣལ་འབྱོར་པ་དེའི་བཟའ་བ་མི་འཆི་ བ་ནི་བདུད་རྩི། བཅུའི་ཕྱེད་ནི་ལྔའོ། །བཞི་
པ་ལྷའི་རྣལ་འབྱོར་ལ་ཧེ་རུ་ཀ་ནི་ ཡི་གེ་བཞིའི་དོན་ལྡན་བསྐྱེད་པ་དང་རྫོགས་པའི་རིམ་པ་ཟུང་དུ་འཇུག་པའི་བདག་ཉིད་
ཅན་གྱི་སྐྱེས་བུ་ཉིད་དེ། ཧེ་རུ་ཀ་རིགས་ལྔའི་རྣལ་འབྱོར་འོག་ནས་འཆད་པ་ཏེ་འཆད་པར་འགྱུར་བའོ། །ཁ་དོག་ལྔ་ནི་ཝཎ་སྟེ་དེའི་
རིགས་སམ་སྔོན་པོ་ལ་སོགས་པ་ལྔ་སྟེ། བསྐྱེད་པའི་རིམ་པ་རྣམ་པ་ཅན་གྱི་རྣལ་འབྱོར་རོ། །ཡང་ན་གྲོགས་ལ་སྦྱར་ཏེ། ཁ་
དོག་གི་སྐད་དོད་ཝརྨ་ཞེས་པ་རིགས་དང་ཁ་དོག་དང་ཡི་གེ་རྣམས་ལ་འཇུག་པ་ལས། འདིར་རིགས་ཡིན་པས་རིགས་ལྔས་བཟུང་བའི་བྲམ་ཟེ་མོ་ལ་སོགས་པ་
ཕྱག་རྒྱ་ལྔ་ལ་མཉམ་པར་བཞག་པ་ནི་གྲོགས་ཡིན་ལ། ཕྱེ་ན་རིགས་ལྔ་སོགས་སྦྱར་རོ། །ལྔ་པ་གྲོགས་ནི་རིགས་ལྔ་ལ་སོགས་པ་སྟེ་
རིགས་ལྔ་པོ་དག་དང་མཉམ་པར་ལྡན་པའི་ཕྱག་རྒྱ་ལྔ་ཡོད་ཀྱང་བསྡུ་ན་ལྷན་ཅིག་སྐྱེས་པའི་ཡེ་ཤེས་བསྐྱེད་པའི་རིགས་དེ་གཅིག་ཏུ་རྣམ་པར་བརྟག་པར་བྱ་
སྟེ། རྒྱུ་མཚན་གང་གི་ཕྱིར་ན། ཁ་དོག་གིས་མཚོན་པའི་ཕྱག་རྒྱ་དུ་མ་ཉིད་ཀྱིས་ནི་དེ་ལས་སྐྱེས་པའི་ཡེ་ཤེས་ཀྱི་དབྱེ་བ་ཐ་དད་པར་མཚོན་པར་མི་བྱ་བས་
སོ། །དེའི་རྒྱུ་མཚན་དེ་ཐམས་ཅད་མི་རྟོག་པ་སྐྱེད་པར་གཅིག་གོ །རྒྱས་པར་བཤད་པ་ལ་ལྔ་ལས། དང་པོ་གང་ཟག་ནི་
ཤིང་གཅིག་ཅེས་བྱ་བ་ལ་སོགས་པ་སྟེ། འདི་ལ་གང་དུ་སྒོམ་པའི་གནས་ལ་སྦྱར་བ་དང་། གང་སྒོམ་པའི་རྣལ་
འབྱོར་ལ་སྦྱར་བའི་བཤད་པ་གཉིས་ལས། དང་པོ་ནི། ཤིང་གཅིག་ཅེས་བྱ་བ་གཅིག་གི་གྲིབ་མ་གཅིག་ལ་མི་
འཕོག་པའོ། །དུར་ཁྲོད་ནི་རོ་གནས་པའོ། །མ་མོའི་ཁྱིམ་ནི་ཚངས་མ་ཁྱབ་འཇུག་མ་ལ་སོགས་པའི་མ་མོ་བདུན་གྱི་
གནས་སོ། །དུས་མཚན་མོ་ནི་ནུབ་མོ་སྟེ་རྣམ་རྟོག་གི་འདུ་འཕྲོ་ཉུང་བའོ། །དབེན་པ་ནི་རི་སུལ་ལ་སོགས་པ་སྐྱེ་བོ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མེད་པའོ། །བས་མཐའ་ནི་གྲོང་ལས་ལམ་རིང་བའམ་ཆུ་གླིང་ལ་སོགས་པའོ། །དེ་ལྟ་བུའི་གནས་སུ་མཚན་མོ་
རྫོགས་རིམ་གྱི་ཏིང་ངེ་འཛིན་བསྒོམ་པ་ལ་བརྟེན་ནས་དྲོད་ཀྱི་རྟོགས་པ་བཟང་པོ་སྐྱེ་བར་བརྗོད་དོ་ཞེས་བྱ་བའོ། །ཡང་ན་དེ་ཉིད་ནང་ལ་སྦྱར་
ན། ཤིང་གཅིག་ནི་རྩ་དབུ་མ། དུར་ཁྲོད་ནི་དབུགས་རྒྱུ་བས་རང་གི་ལུས། མ་མོའི་ཁྱིམ་ནི་ལྷ་མོ་ཅོ་ལྔའི་རང་བཞིན་ནང་གི་ཡུལ་ཉེར་བཞི། དབེན་པ་ནི་ལྟེ་
བའི་མེ་ལས་དབེན་པ་སྤྱི་བོ་བདེ་ཆེན་གྱི་འཁོར་ལོ། བས་མཐའ་ནི་ལྟེ་བ་སྟེ་དེར་བ་ནས་ནས། མཚན་མོ་སྟེ། རྣམ་པར་རྟོག་པའི་ཉི་མ་ནུབ་པ་ན། རང་བྱིན་
བརླབས་གཏུམ་མོ་དང་། གསལ་སྟོང་གི་ཏིང་ངེ་འཛིན་བསྒོམ་པ་ལ་བརྟེན་ནས་དྲོད་གསུམ་གྱི་རྟོགས་པ་བཟང་པོ་སྐྱེ་བར་བརྗོད་དོ། གཉིས་པ་གང་
བསྒོམ་ན་རང་བྱིན་གྱིས་བརླབ་པའི་རིམ་པ་བསྒོམ་པའོ། །དེ་ཇི་ལྟ་བུ་ཞེ་ན། ཤིང་ཞེས་བྱ་བ་སྨོས་ཏེ། ཤིང་དང་
འདྲ་བས་ན་ཤིང་སྟེ། ཇི་ལྟར་ཤིང་ལ་ལོ་མ་དང་མེ་ཏོག་དང་འབྲས་བུ་འབྱུང་བ་ལྟར་ཡེ་ཤེས་དེ་ལའང་ལོ་མ་དང་
འདྲ་བ་ཞི་རྒྱས་སོགས། མེ་ཏོག་དང་འདྲ་བ་གྲུབ་ཆེན། འབྲས་བུ་དང་འདྲ་བ་མཆོག་འབྱུང་བས་སོ། །ཡེ་ཤེས་
དེ་རྣམ་པར་རྟོག་པ་མེད་པས་ན་གཅིག་གོ །དུར་ཁྲོད་ནི་དབུགས་རྒྱུ་བས་རང་གི་ལུས་སོ། །ཡང་ན་རོ་གནས་ཏེ་
སྲོག་སོང་བའམ་འགགས་པའོ། །མ་མོ་ནི་རྣལ་འབྱོར་མ་བཅོ་ལྔའི་རང་བཞིན་གྱི་རྩའོ། །མཚན་མོ་ནི་འདོད་
ཆགས་ལ་སོགས་པའི་རྒྱུ་འདྲུལ་འགགས་པའོ། །ཡང་ན་མཚན་མོ་ནི་ཤེས་རབ་སྟེ་སྟོང་པའོ། །དབེན་པ་ནི་གཏུམ་
མོའི་མེ་ལས་ཐག་རིང་བ་སྟེ་སྤྱི་བོ་བདེ་ཆེན་ནོ། །བས་མཐའ་ནི་འཁོར་ལོ་གསུམ་གྱི་མཐའ་ལྟེ་བའོ། །བསྒོམ་པ་ནི་
གསལ་སྟོང་ངམ་བདེ་སྟོང་ཟུང་དུ་ཆུད་པའོ། །བསྒོམ་དེས་ཅུང་ཟད་དྲོད་ཐོབ་པ་སྟེ་དྲོད་རབ་འབྲིང་གསུམ་པོའོ། །
དེ་ཐོབ་ནས་ ཡང་ན་གོང་གི་གཞུང་སྤྱོད་པའི་སྔོན་དུ་འགྲོ་བ་དྲོད་བསྟན་པར་སྦྱར་ནས། འདིར་ཅུང་ཟད་དྲོད་ཞེས་སོགས་ཁོ་ན་གང་ཟག་ལ་སྦྱོར་བའང་
འཆད་པས་དེ་ལྟར་ན་གང་ཟག་ཅི་ལྟ་བུས་སྤྱོད་པར་བྱ་ཞེ་ན། ཅུང་ཟད་དེ་དྲོད་ཆུང་ངུ་དང་འབྲིང་དང་ཆེན་པོ་ནི་ཐོབ་པ་ན་སྒྲུབ་པ་པོ་གལ་ཏེ་སྤྱོད་པ་བྱེད་པར་
འདོད་པ་སྟེ། དེའང་། གལ་ཏེ་འགྲུབ་འགྱུར་འདོད་ཡོད་ན་སྟེ། ཚེ་འདི་ཉིད་ལ་མཆོག་གི་དངོས་གྲུབ་འགྲུབ་པར་འདོད་ན་
གང་ཟག་འདིས་ནི་སྤྱོད་པ་.གཉིས་སམ་གསུམ་པོ་འདི་སྤྱད་པར་བྱའོ་ཞེས་བྱ་བ་སྟེ་འདིས་ནི་དགོས་པའང་འགྲུབ་བོ། །
གཉིས་པ་གྲོགས་ནི་ཤིན་ཏུ་ཞེས་བྱ་བ་ལ་སོགས་པ་སྟེ་ འདི་ལ་གསུམ། གྲོགས་ཀྱི་མཚན་ཉིད། ཇི་ལྟར་སྦྱོང་བའི་ཐབས། བསྟེན་པའི་
ཚུལ་ལོ། །དང་པོ་ལ། རྡོ་རྗེའི་རིགས་མཆོག་ཏུ་བསྟན་པ་ནི། སྤྱོད་པའི་གྲོགས་དེའང་ཤིན་ཏུ་ཡིད་དུ་འོང་བས་བཞིན་བཟང་དང་། མིག་གི་དཀྱུས་རིང་ཞིང་
ཡངས་པ་མ་དང་སློབ་དཔོན་རང་གིས་ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ཞིང་སེམས་ཅན་ལ་སྙིང་རྗེ་ཅན། རྡོ་རྗེ་རིགས་ཀྱི་བུ་མོ་གཡུང་མོ་འདི་གྲོགས་སུ་
ཁྱེར་ནས་ཀུན་འདར་དང་ཀུན་བཟང་གི་སྤྱོད་པ་བྱ་བར་འགྲོགས་པར་བྱའོ། དེའང་སྤྱིར་རབ་རྟོགས་པ་མཉམ་པའོ། །འབྲིང་ལུང་
བསྟན་པའོ། །ཐ་མ་ནུས་པས་བཀུག་པའོ། །ལྷག་མ་གོ་སླ་སྟེ། གལ་ཏེ་རྡོ་རྗེའི་རིགས་ཀྱི་ཕྱག་རྒྱ་གཡུང་མོ་དངོས་མེད་ན། སྒྲུབ་
པ་པོ་རང་གིས་འདོད་པའི་ལྷའི་རིགས་དང་འབྲེལ་བ་ཉིད་ཀྱི་ཕྱག་རྒྱ་མ་བྱའོ། །དེའང་མ་རྙེད་ན་ཡང་ན་ཞེས་པ་ལྷ་གཞན་གྱི་རིགས་ལས་བྱུང་བའི་ཕྱག་རྒྱ་མོ་
ཡང་བསྟེན་རུང་བས་སོ། །གཉིས་པ་ནི་རིག་མ་དེའང་སྔར་མ་སྦྱང་པ་ཡིན་ན། ཐོག་མར་བྱང་ཆུབ་སེམས་ཀྱི་ས་བོན་གདབ་པ་དང་། དེའི་བསླབ་བྱ་དང་
དབང་བསྐུར་བ་དང་། དམ་ཚིག་སོགས་ཀྱིས་སྦྱང་བ་ཡིས་ནི་ཕྱག་རྒྱར་བཟུང་ཞིང་རང་དང་རྟོགས་པ་མཉམ་པའི་བར་དུ་བྱའོ། །གསུམ་པ་ནི། གལ་ཏེ་རིག་
མ་དང་ལྷན་ཅིག་ཡིད་དགའ་བས་ནི་གླུ་བླང་བར་བྱ་སྟེ། གླུ་ལེན་པ་དེའི་ཚེ་རང་རྡོ་རྗེ་མཆོག་སྟེ་འོད་དཔག་མེད་དང་། རིག་མ་གོས་དཀར་མོའི་ང་རྒྱལ་དང་
ལྡན་པས་གླུ་ལེན་ནོ། །གལ་ཏེ་གར་བྱེད་པ་ལ་དགའ་བ་སྐྱེས་པ་ན། གར་པ་སངས་རྒྱས་ཐོབ་པའི་རྒྱུར་ནི་གར་བྱ་སྟེ། དེའི་ཚེ་རང་སྐུ་རྡོ་རྗེ་རྣམ་སྣང་
དང༌། རིག་མ་སྤྱན་མའི་ང་རྒྱལ་དང་ལྡན་པས་གར་བྱའོ། །དེའང་ཡོ་གི་སྟེ་རྣལ་འབྱོར་པས་སེམས་མཉམ་པར་བཞག་པས་གླུ་དང་གར་བྱེད་པའོ། །



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གསུམ་པ་དང་བཞི་པ་རྒྱན་དང་རྣལ་འབྱོར་གོ་སླ་ སྟེ་གསུམ་པ་རྒྱན་གྱི་རྣམ་དག་ནི་འཁོར་ལོའི་གཟུགས་ཀྱིས་སྤྱི་བོར་བརྒྱན་པ་ནི་མི་བསྐྱོད་
པའོ། །རྣ་ཆའི་བདག་ཉིད་ནི་འོད་དཔག་མེད་དོ། །མགུལ་གྱི་ཕྲེང་བ་ནི་རིན་ཆེན་འབྱུང་ལྡན་གྱི་བདག་ཉིད་དོ། །ལག་པ་ལ་སོགས་པར་གདུབ་བུས་བརྒྱན་པ་
ནི་རྣམ་པར་སྣང་མཛད་དུ་བརྗོད་དོ། །སྐ་རགས་ལ་ནི་དོན་ཡོད་གྲུབ་པ་གནས་པ་སྟེ། དེ་ལྟར་ན་ཕྱག་རྒྱ་ལྔ་པོ་དེ་དག་སངས་རྒྱས་ལྔ་དག་པའོ། །ཁ་ཊཾ་གའི་
གཟུགས་ནི་ཤེས་རབ་ཡུམ་གྱི་ངོ་བོ་སྟེ། ཐབས་སྙིང་རྗེས་ཆོས་ཀྱི་སྒྲ་སྒྲོགས་པའི་གཟུགས་ཀྱིས་སམ་ཚུལ་གྱིས་ཅང་ཏེའུ་འཛིན་པ་ཉིད་དོ། །གལ་ཏེ་དེ་ལྟར་
ན། རྣལ་འབྱོར་མ་ཀུན་སྤྱོད་ལས། ཁ་ཊཾ་ཀ་ནི་ལྷ་ཡི་གཟུགས། །ཤེས་རབ་ཌ་མ་རུ་ཡི་སྒྲ། །ཞེས་པ་དང་འགལ་ལོ་སྙམ་ན། སྐྱོན་མེད་དེ། དེ་ནི་སྟོང་པ་
དང་སྟོང་པའི་ཆ་ནས་བསྟན་པ་ཡིན་ལ། འདིར་ནི་ཁ་ཊཾ་ཀའི་དོན་ནམ་མཁའི་ཀེང་རུས་ཀྱི་དབྱུག་པ་སྟེ། དེའི་རང་བཞིན་བདག་མེད་པ་དང་། ཐབས་སྙིང་
རྗེའི་ཆ་ནས་བསྟན་པའོ། །དཔེར་ན། ཁ་ཊཾཀ་ནི་ཡབ་མེད་པ་ལ་ཡབ་དང་ཡུམ་མེད་པ་ལ་ཡུམ་ལ་བཞག་པའི་སྐབས་བཞིན་ནོ། །བཞི་པ་ལྷའི་རྣལ་འབྱོར་
ནི། ཞེ་སྡང་རྣམ་པར་དག་པ་མི་བསྐྱོད་པའི་རྣལ་འབྱོར་ཏེ། བདེ་སྟོང་ཟུང་འཇུག་གི་ཉམས་དང་ལྡན་པའི་ཧེ་རུ་ཀའོ་ཞེས་པའི་དོན་ཡིན་ལ། ལྔ་པ་སྤྱོད་
པ་དངོས་ལ་གཉིས་ཏེ། གླུ་གར་ལ་སོགས་པ་དགོས་པ་དང་བཅས་པ་དང་། དམ་ཚིག་དང་སྡོམ་པའི་ཚུལ་གྱིས་
སྤྱོད་པ་ཇི་ལྟར་བྱ་བའོ། །དང་པོ་ལ་བཞི་ལས་གཞན་ནི་རྟོགས་པར་སླ་ལ་ སྟེ། དང་པོ་དགོས་པ་དང་བཅས་པའི་གླུ་གར་ནི། གླུ་
ནི་རྣམ་པར་དག་པ་མཚན་རྟོག་ལས་ཡིད་སྐྱོབ་པ་དང་། སངས་རྒྱས་རྣམས་ཀྱི་ཐུགས་རྒྱུད་བསྐུལ་བས་སྔགས་སུ་གནས་ཤིང་། གར་ནི་ལྷ་སྐུ་བསྒོམ་པར་
བྱས་པ་ཉིད་དོ། །དེའི་ཕྱིར་ངག་གི་གླུ་དང་ལུས་ཀྱི་གར་ནི་ཡོ་གི་སྟེ་རྣལ་འབྱོར་པས་རྟག་ཏུ་བྱེད་པའོ། །གཉིས་པ་བཟའ་བཏུང་ནི། དྲི་ཆེན་ལ་སོགས་པ་གོང་
བུའི་བདུད་རྩིའི་སྨན་ནི་རྣམ་པར་བཟའ་བར་བྱ་བ་སྟེ། དྲི་ཆུ་ལ་སོགས་པའི་བཏུང་བའི་བདུད་རྩི་ནི་རྟག་པར་བཏུང་བ་ཉིད་དོ། །དེ་དག་ལ་བསྟེན་པའི་ཕན་ཡོན་
ནི། རྒ་ཤིས་ཟིལ་གྱིས་མི་ནོན་ཞིང་། དུས་རྟག་ཏུ་ནད་དང་གདོན་ལས་བསྲུང་བར་འགྱུར་བ་ཡིན་ནོ། །གསུམ་པ་རྒྱན་ནི། གོང་དུ་རྒྱན་ཆ་མ་བཤད་པ་ཁ་
སྐོང་བ་སྟེ། རྐུན་མ་བསད་པ་ལ་སོགས་པའི་རོའི་སྐུ་ལ་སྐྲ་གཉན་གྱི་ཅོད་པཎ་བྱས་ནས། དེ་ལ་ཧཱུྃ་ལས་བྱུང་བ་མི་བསྐྱོད་པའི་སྐུའམ་ཕྱག་མཚན་སྦྱར་བར་བྱ་
ཞིང་། སངས་རྒྱས་ལྔ་མཚོན་པའི་ཐོད་པ་ལྔའི་ཕྲེང་བ། དེ་རྣམས་རྣལ་འབྱོར་པ་སྤྱོད་པ་བྱེད་པས་དབུ་རྒྱན་དུ་རྣམ་པར་འཛིན་པར་བྱའོ། །ཐོད་པ་རྣམས་ཀྱང་
ཡེ་ཤེས་ལྔ་མཚོན་པས་སོར་ལྔ་པ་ཡི་ཚད་དུ་བྱས་པས་ཅོད་པཎ་དུ་འཛིན་པར་བྱེད་ཅིང་། ཐབས་དང་ཤེས་རབ་ཀྱི་རང་བཞིན་མཚོན་པ་ལས་རོའི་སྐྲ་སྐ་རགས་
ཉིས་སྐོར་དུ་བྱའོ། །ཕྱག་རྒྱ་དྲུག་པ་ནི། རོ་བསྲེག་པའི་ཐལ་བས་ལུས་ལ་བྱུག་པ་དང་། རོའི་སྐྲའི་མཆོད་ཕྱིར་ཐོགས་རྣལ་འབྱོར་པ་ཡིས་སྤྱོད་པ་བྱེད་པས་དོ་
ཤལ་དུ་འཛིན་པའོ། །བཞི་པ་ལག་ཆ་དགོས་པ་དང་བཅས་པ་ནི། ཅང་ཏེའུའི་སྒྲ་ནི་བཟླས་པ་སྟེ། དཔའ་བོ་དང་རྣལ་འབྱོར་མའི་རྒྱུད་བསྐུལ་བས་སོ། །ཁ་
ཊཾ་ཀའི་གཟུགས་ནི་སྟོང་པ་ཉིད་བསྒོམས་པའི་རང་བཞིན་ཡིན་པས་ཤེས་རབ་ཉིད་དོ། དེ་དག་ཐམས་ཅད་དགོས་པ་དང་ལྡན་པར་འགྱུར་
བའི་ཚུལ་ནི་རྡོ་རྗེ་ཐོད་པའི་ཞེས་བྱ་བ་ལ་སོགས་པ་སྟེ། ཅི་དེ་དག་ཐམས་ཅད་དེ་ལྟར་བྱས་པས་འགྲུབ་པར་འགྱུར་
རམ་ཞེ་ན། མ་ཡིན་ཏེ། རྡོ་རྗེ་ཐོད་པ་སྟེ་བདེ་སྟོང་ཟུང་དུ་ཆུད་པའི་སྤྱོད་པ་དགོས་སོ། །རྡོ་རྗེ་ནི་གཉིས་སུ་མེད་པའི་ཡེ་
ཤེས་སོ། ཀ་པཱ་ལ་ནི་སུ་ཀ་སྟེ་བདེ་བའོ། །པཱ་ལ་ནི་སྐྱོང་བ་སྟེ་བདེ་སྟོང་ཟུང་དུ་ཆུད་པ་དང་ལྡན་པས་བསྐྱངས་ན་
བཟླས་བསྒོམ་དུ་འགྱུར་བ་ཡིན་ཞེས་བྱ་བར་དགོངས་སོ། འདིར་རྡོ་རྗེ་ཐབས་ཀྱི་གསང་བ་དང་ཐོད་པ་ཤེས་རབ་ཀྱི་ཆོས་འབྱུང་དུའང་ཤེས་
པར་བྱའོ། །དམ་ཚིག་དང་སྡོམ་པའི་ཚུལ་གྱིས་སྤྱོད་པ་ཇི་ལྟར་སྤྱད་པ་ལ་དྲུག་ལས། དང་པོ་སྤང་བྱ་ ཕྱིན་ཅི་ལོག་དྲུག་
སྤང་བ་གཙོ་བོར་གྱུར་པའི་དམ་ཚིག་ནི། འདོད་པ་ལ་ བརྐམ་པ་དང་ཞེས་བྱ་བ་ལ་སོགས་པ་དེ་ཁོ་ན་ཉིད་ལ་རྨོངས་པ་
དང་། མི་དང་མི་མ་ཡིན་ལ་འཇིགས་པ་དང་། སེམས་ཅན་ལ་ཁོང་ཁྲོ་བ་དང་། འཇིག་རྟེན་པས་བཏགས་པའི་ངོ་ཚའི་འབྲས་བུས་ཞུམ་པ་སྟེ། དེ་དག་རྣམ་
པར་སྤངས་པ་ནི། གཙོ་བོར་ཉོན་མོངས་པ་སྤོང་བའོ། །གཞན་ཡང་བདག་ཉིད་ཀྱིས་ནི་གཉིད་དང་། སྙོམས་ལས་དང་། འགྱོད་པ་དང་། རྒོད་པ་སྤངས་
ནས། ལས་འབྲས་སོགས་ལ་ཐེ་ཚོམ་ཟ་བ་སྟེ། དེ་ལྟར་སྙོམས་འཇུག་གི་སྒྲིབ་པ་ལྔ་མེད་པར་བྱས་ནས་སྤྱོད་པར་བྱ་སྟེ། དེ་ཁོ་ན་ཉིད་ཀྱི་རྟོགས་
པའི་འགལ་རྐྱེན་དུ་གྱུར་པ་རྣམས་སོ། །གཉིད་ཀྱི་ཤུགས་ལས་སྒྲིབ་པ་ལྟ་པོ་གཞན་ཡང་ཤེས་པར་བྱ་སྟེ། སྙོམ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དང་གཉིད་དང་འགྱོད་པ་དང་། །རྒོད་དང་ཐེ་ཚོམ་ཞེས་བྱ་བ། །སྒྲིབ་པ་ལྔ་པོ་སངས་རྒྱས་དང་། །བྱང་ཆུབ་
སེམས་དཔའ་མི་བཞེད་དོ། །ཞེས་གསང་བ་གྲུབ་པ་ལས་སོ་ ཚིགས་བཅད་སྔ་མ་ལྷག་མཐོང་དང་ཕྱི་མ་ཞི་གནས་ཀྱི་གེགས་སུ་འཆད་
རུང་སྙམ་མོ། །གཉིས་པ་ནི་ལུས་ཀྱི་སྦྱིན་པ་ཞེས་བྱ་བ་ལ་སོགས་པ་ ནི་སྤྱོད་པ་ལ་འཇུག་པའི་ཚེ་ལུས་ཀྱི་སྦྱིན་པ་སེམས་ཅན་ཐམས་ཅད་
ལ་བྱིན་པ་སྟེ་བསྔོས་ནས་ནི། ཕྱིས་ནས་སྤྱོད་པ་ཡང་དག་པར་སྤྱོད་པར་བྱའོ། །དེའི་ཚེ་ལུས་སློང་བ་བྱུང་ན་སྐལ་བ་དང་ལྡན་པ་དང་སྐལ་མིན་རྣམ་པར་དཔྱད་
ནས་རྒྱུ་མཚན་དེའི་ཕྱིར་རིམ་བཞིན་སྦྱིན་པ་དང་སྦྱིན་པར་མི་བྱ་སྟེ། དེའང་ལུས་བྱིན་ནས་བདེན་པའི་སྟོབས་འགྲུབ་ན་སྐལ་ལྡན་ཏེ་
སྦྱིན་པར་བྱའོ། །མི་འགྲུབ་ན་སྐལ་མིན་ཏེ་མི་སྦྱིན་ནོ། །དེ་བཞིན་དུ་གཞན་ལ་སྦྱར་ན་ཕན་ཐོགས་ན་སྦྱིན་ལ། མི་
ཐོགས་ན་མི་སྦྱིན་ཏེ། དམ་པའི་ཆོས་ནི་སྤྱོད་པའི་ལུས། །ཕྲན་ཚགས་ཕྱིར་ནི་གཏང་མི་བྱ། །ཞེས་གསུངས་པས་
སོ། །གསུམ་པ་ རྟོག་པ་དང་བྲལ་བའི་སྤྱོད་པ་དངོས་ནི་གོ་སླ་ སྟེ་ཟན་ལ་སོགས་པའི་བཟའ་བ་དང་ཡོས་ལ་སོགས་པའི་བཅའ་བ་དང་། དེ་བཞིན་
དུ་ཆང་ལ་སོགས་པའི་བཏུང་བ་ཉིད་ནི་བཟང་ངན་དུ་མི་རྟོག་པར་ཇི་ལྟར་རྙེད་པ་རབ་ཏུ་བཟའ་ཞིང་ལོངས་སྤྱོད་དོ། །ཡིད་དུ་འོང་བ་དང་། ཡིད་དུ་མི་འོང་བ་
དག་ནི་རྣམ་པར་རྟོག་པ་ཙམ་ཡིན་པའི་ཕྱིར་ཡིད་དུ་འོང་བ་ལ་ཞེན་པ་དང་ཡིད་དུ་མི་འོང་བ་ལ་སྡང་བ་ཙམ་དུའང་མི་བྱའོ། །མདོར་ན་བཟའ་བར་བྱ་བ་
དང་། བཟའ་བར་བྱ་བ་མ་ཡིན་པ་ལ་བློས་རྣམ་པར་རྟོག་ཅིང་དཔྱོད་པ་དང་། དེ་བཞིན་དུ་བཏུང་བར་བྱ་བ་དང་བཏུང་བར་བྱ་བ་མིན་པ་ཉིད་དང་། གནས་དང་
ཕྱག་རྒྱ་མ་བགྲོད་པར་བྱ་བ་དང་། བགྲོད་པར་བྱ་བ་མ་ཡིན་པ་རྣམས་ལ་སྤྱོད་པ་ལ་ཞུགས་པའི་སྔགས་པ་ཡིས། བླང་དོར་གྱི་རྣམ་པར་རྟོག་པ་ཉིད་དུ་མི་བྱའོ་
ཞེས་པའོ། །བཞི་པ་དངོས་གྲུབ་ཀྱི་རྒྱུ་བླ་མ་ལ་ཕྱག་འཚལ་བ་ནི་དངོས་གྲུབ་ཅེས་བྱ་བ་ལ་སོགས་པ་སྟེ། ཅི་གལ་ཏེ་གཉིས་ཀྱི་
སྤྱོད་པ་ཐམས་ཅད་སྤོང་ན་བླ་མ་ལའང་ཕྱག་མི་བྱའམ་ཞེ་ན། མ་ཡིན་ཏེ་བླ་མ་ལ་ཕྱག་བྱ་སྟེ། ཡང་དག་པའི་ཡེ་
ཤེས་ཀྱི་སྣང་བ་སྐྱེད་པར་མཛད་ཅིང་། མནར་མེད་པ་ ལ་སོགས་པ་འཁོར་བར་སྐྱེ་བ་སོགས་འཁོར་བའི་སྡུག་བསྔལ་སྤོང་བར་
མཛད་པའི་རྒྱུའི་ཕྱིར་གྲུབ་པ་ཐོབ་པ་དེས་ཀྱང་བླ་མ་ལ་མངོན་སུམ་དུ་ཕྱག་འཚལ་ལོ། །དེ་ལྟར་རྡོ་རྗེ་གུར་ལས་
ཀྱང༌། སློབ་དཔོན་སྟོན་པར་གྱུར་པ་ནི། །སངས་རྒྱས་ཀུན་གྱིས་ཕྱག་མཛད་པ། །བདག་ཅག་རྣམས་ཀྱི་ཕ་དང་
མ། །འདི་ཉིད་ཡིད་ལ་བསམ་པར་བྱ། །ཞེས་སོ། །ཡང་ ཕྱག་མ་བྱས་ན་མནར་མེད་ལ་སོགས་ངན་འགྲོར་ལྟུང་བར་གསུངས་
པ། སློབ་མ་གང་ཞིག་གྲུབ་བརྙེས་ནའང་། །ཁེངས་པས་བླ་མར་ཕྱག་མི་བྱ། །སྨད་ཅིང་དམན་པའི་ལས་བྱས་
ཏེ། །ངེས་པར་ངན་འགྲོར་འགྲོ་བར་འགྱུར། །ཞེས་སོ། དེས་ན་ངན་འགྲོ་སྤང་བའི་རྒྱུའི་ཕྱིར་དུ་ཕྱག་འཚལ་ཞེས་ཀྱང་འགྲེལ་ལོ། །
ལྔ་པ་ལས་ཀྱི་དམ་ཚིག་ལས་གྲོལ་བ་ནི། ཡེ་ཤེས་ཀྱི་དམ་ཚིག་ལས་གཞན་དུས་མིན་གྱི་ཁ་ཟས་སྤོང་བ་སོགས་ལས་ཀྱི་བསླབ་པར་བྱ་བའི་དམ་
ཚིག་དང་དཀྱིལ་འཁོར་དུ་འཇུག་པ་སོགས་དབང་ལས་རྣམ་པར་གྲོལ་ཞིང་། །ཞེས་བྱ་བ་ལ་སོགས་པ་.ནི་དེ་བཞིན་དུ་འཇིག་རྟེན་
པས་བཏགས་པའི་ངོ་ཚ་དང་དེའི་འབྲས་བུ་ཞུམ་པའི་རྣམ་རྟོག་ཉིད་སྤང་བའོ། །དེའི་རྒྱུ་མཚན་དངོས་པོ་ཀུན་གྱི་རང་བཞིན་སྟོང་པ་ཉིད་ཀྱི་ཚུལ་གྱིས་ཡོ་གི་རྣལ་
འབྱོར་པས་རྣམ་པར་དཔྱོད་ཅིང་རྟོག་པའི་ཕྱིར་རོ། །སྙིང་རྗེ་ཆེ་ཞེས་རྡོ་རྗེ་སྙིང་པོ་ལ་བོས་པའམ། ཡང་ན་རྣལ་འབྱོར་པ་ཉིད་སྙིང་རྗེ་ཆེན་པོ་དང་ལྡན་པའོ། །
དེའི་ཚེ་གཉིས་སུ་མེད་པའི་རྣལ་འབྱོར་ཁོ་ན་ལ་སྤྱོད་པའི་ཕྱིར་ན། ཕྱིའི་སྦྱིན་སྲེག་དང་གཏོར་མ་ལ་སོགས་མཆོད་སྦྱིན་དང་ཕྱི་དྲོའི་ཁ་ཟས་སྤོང་བ་ལ་སོགས་
པའི་དཀའ་ཐུབ་ལས་འདས་ཤིང་། ངག་ཏུ་བརྗོད་པའི་སྔགས་དང་། ཡིད་ལ་བསམ་པའི་བསམ་གཏན་རྣམ་པར་སྤོང་བ་སྟེ་མདོར་ན་ལས་དང་པོའི་དམ་ཚིག་
དང་སྡོམ་པ་ལས་རྣམ་པར་གྲོལ་ཞིང་གཉིས་མེད་ཀྱི་ཡེ་ཤེས་ཀྱི་རྣལ་འབྱོར་དང་ལྡན་པས་སྤྱོད་པ་བྱེད་པ་སྟེ། འདི་རྣམས་ལ་དངོས་པོར་ཞེན་
པའམ། མཆོག་ཏུ་འཛིན་པའམ། དེ་ཁོ་ན་ཉིད་ཀྱི་རྟོགས་པའི་འགལ་རྐྱེན་དུ་འགྲོ་ན་ལས་ཀྱི་དམ་ཚིག་དེ་དག་མི་བྱ་བ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
ཡིན་གྱི། རྟག་འཛིན་ལྟར་གཏན་སྤང་བ་ནི་མ་ཡིན་ཏེ། སློབ་དཔོན་ཨཱརྱ་དེ་ཝས། བདག་བྱིན་བརླབ་པའི་རིམ་
གནས་པས། །མཆོད་རྟེན་རྣམས་ལ་ཕྱག་མི་བྱ། །བདག་བྱིན་བརླབ་པའི་རིམ་ཉིད་ཀྱིས། །ཡང་ན་ཀུན་ལ་ཕྱག་
བྱའོ། །ཞེས་གསུངས་པ་ལྟ་བུའོ། །དེ་ནི་བསླབ་བྱ་ལ་གཙོར་མི་གཟུང་བའོ། །ཡང་ གོང་མར་ས་བཅད་བདུན་བྱས་ན་དྲུག་
པ་འཇིགས་པ་དང་བྲལ་བའི་ཀུན་སྤྱོད་ནི་གང་ཟག་ལ་གཙོར་མི་གཟུང་བ་ནི། ངེས་པར་ཞེས་བྱ་བ་ སྟེ་གདོན་མི་ཟ་བར་རང་གི་སྔོན་ནམ་
མདུན་དུ་ལྷ་མིན་གང་ཞིག་བརྒྱ་བྱིན་ལྟ་བུ་གཟི་བརྗིད་ཆེ་བ་མཐོང་བ་ཡིན་ནའང་དེ་ལ་སེམས་འཇིགས་པར་མི་བྱ་སྟེ། དཔེར་ན་སེང་གེ་རི་དྭགས་ཕྲ་མོ་རྣམས་
ལ་འཇིགས་པ་མེད་པའི་གཟུགས་ཀྱིས་རྣམ་པར་རྒྱུ་བ་ལྟར་བྱའོ། །དེའང་རྣལ་འབྱོར་དབང་ཕྱུག་གིས། འཇིག་རྟེན་རྣམས་དང་མཐུན་པ་ཡི། །རྣམ་གཞག་
ཧྲུལ་པོར་བཤིག་ནས་ནི། །དོགས་པ་མེད་པའི་སེམས་ཀྱིས་ནི། །དཔའ་བོ་སེང་གེ་བཞིན་དུ་སྤྱོད། །ཞེས་གསུངས་པ་ལྟ་བུ་སྟེ། དེ་ཁོ་ན་ཉིད་ལས་
གཞན་པའི་མཆོག་མེད་པའི་ཕྱིར་རོ དྲུག་པ་སྙིང་རྗེ་ལྡན་ཞིང་ཆང་གི་གཟི་བར་མི་བྱ་བ་ནི་ས་བཅད་བདུན་པར་བྱས་རུང་ངོ༌། །སེམས་ཅན་ཀུན་
གྱི་དོན་གྱི་ཕྱིར་དུས་རྟག་ཏུ་སྙིང་རྗེའི་བཏུང་བས་རང་གི་རྟོགས་པ་རྒྱས་ཤིང་བཟི་བར་བྱ་ཞིང་ སྟོང་ཉིད་སྙིང་རྗེ་ཟུང་དུ་འཇུག་པའི་རྣལ་འབྱོར་
གྱི་བཏུང་བ་ལ་དགའ་བར་བྱའི་རྣལ་འབྱོར་པ་དེ་གཞན་ཆང་གི་བཏུང་བས་མྱོས་པར་མི་བྱའོ། །ཡང་ན་དཔལ་ལྡན་བིརླ་པ་བཞིན་ཇི་
ཙམ་གསོལ་ཡང་མི་བཟི་བའི་ཚེ་བཏུང་ངོ༌། །དེས་ན། སེམས་ཅན་ཀུན་གྱི་དོན་གྱི་ཕྱིར། །ཞེས་བྱ་བ་ལ་སོགས་
པ་སྟེ། ཐེག་པ་ཆེན་པོ་འདི་ལས་ནི་སྙིང་རྗེ་གཙོ་བོར་གྱུར་པ་ཡིན་པའི་ཕྱིར་རོ། །རྣལ་འབྱོར་པ་སྤྱོད་པ་བྱེད་པའི་ཚུལ་སྟོན་པའི་
ལེའུ་ སྟེ་དྲུག་པ་ཚིགས་སུ་བཅད་པ་ཉི་ཤུ་རྩ་བདུན་གྱི་རྣམ་པར་བཤད་པ་བསྟན་ཟིན་ཏོ།། །།ད་ནི་ལེའུ་བདུན་པ་
བརྗོད་པར་བྱ་སྟེ། འདི་ལ་སློབ་དཔོན་སྦྱང་དཀའ་ཟླ་བས་ནི་ལེའུ་ཀུན་གྱི་འབྲེལ་འཇིག་རྟེན་གྱི་རྒྱལ་ཚབ་ཀྱི་ལུགས་
མཛད་དེ། དེའང་གང་གིས་བྱེད་པའི་རྒྱལ་པོ་དང་། དེས་བྱ་བའི་ལས་དང་། ལས་ལས་གྲུབ་པའི་འབྲས་བུ་
གསུམ་ལས། དང་པོ་ནི་རྒྱལ་པོ་ནི་ཟླ་བ་བཟང་པོ་ལ་སོགས་པའི་རིགས་སུ་གྲུབ་པ་དང་། གུ་དིག་ལ་སོགས་པའི་
སྐྱོན་མེད་པའི་ལུས་སུ་གྲུབ་པ་དང༌། རིག་བྱེད་ལས་བྱུང་བའི་ཆོ་གས་རྒྱལ་ཚབ་ཏུ་དབང་བསྐུར་བ་སྟེ་ཆོས་གསུམ་
དང་ལྡན་པའི་རྒྱལ་པོའོ། །གཉིས་པ་དེས་གཞན་གྱི་ཡུལ་འཁོར་བདག་གིར་བྱེད་པ་ན་ཡན་ལག་ལྔ་དགོས་
ཏེ། ལྷན་ཅིག་པ་དང་སྒྲུབ་ཐབས་དང་། །ཡུལ་དང་དུས་ཀྱི་ཆ་དག་དང་། །སྲིད་ལས་ཉམས་པ་བསྲུང་བ་སྟེ། །
སྔགས་ཀྱི་ཡན་ལག་ལྔ་རུ་འདོད། །ཅེས་བྱ་བ་ལ། རང་གཞན་.གཡུལ་དུ་འགྲོ་བའི་ཚེ་རང་གི་ཡུལ་འཁོར་བསྲུང་བ་
ནི་སྲིད་ཀྱི་ཡན་ལག་གོ་ཞེས་གཅིག་ཏུ་བརྩིའོ། །རྟ་ལ་སོགས་པ་ངལ་དུབ་ལས་དབུགས་འབྱིན་ཅིང་འགྲོ་བ་ནི་སྒྲུབ་
ཐབས་བཞོན་པའི་ཡན་ལག་གོ །བློན་པོ་ལ་སོགས་པའི་གྲོགས་དཔུང་ཚོགས་ཡན་ལག་ལྔ་དང་བཅས་པ་ནི་གྲོགས་
ལྷན་ཅིག་པའི་ཡན་ལག་གོ །དེ་ལ་གྲོས་ཀྱིས་འཚོ་བ་ནི་ཡིད་བདེ་བ་གྲོས་ཀྱི་ཡན་ལག་ ཁ་བསྐང་གོ །གཟའ་སྐར་
ལ་སོགས་པ་བདག་_བསོད་ནམས་འཕེལ་ཞིང་ཕ་རོལ་འགྲིབ་པ་ནི་དུས་ཀྱི་ཡན་ལག་གོ །དེ་རྣམས་དང་ལྡན་པས་མི་
མཐུན་པའི་ཕྱོགས་ འཇོམས་པའི་ཕྱིར་རོ། །དེ་ལྟར་བཅོམ་པ་ན་གསུམ་པ་གཡུལ་གྱི་འབྲས་བུ་གསུམ་སྟེ། ས་དང་གྲོགས་
དང་ནོར་དག་_ཐོབ་པ་སྟེ། །གཡུལ་གྱི་འབྲས་བུ་གསུམ་པོ་ཉིད། །གང་ཚེ་འདིར་ནི་འབྱུང་འགྱུར་བ། །དེ་ཚེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གཡུལ་དུ་འཇུག་པར་བྱ། །ཞེས་སོ། །དེ་བཞིན་དུ་འདིར་ཡང་རྣལ་འབྱོར་པ་རིགས་སུ་གྲུབ་པ་ནི་རྫོགས་པའི་རིམ་
པ་ལ་གནས་པ་ སྟེ་ལེའུ་ལྔ་པའོ། །ལུས་ནི་བསྐྱེད་པའི་རིམ་པ་ལ་གནས་པ་ལེའུ་སྟེ་གསུམ་པའོ། །དབང་བསྐུར་
བ་ནི་དྲོད་ཐོབ་པ་སྟེ་ལེའུ་དྲུག་པའོ། །ཡང་ན་རིགས་སུ་གྲུབ་པ་ནི་སྙིང་རྗེ་དང་ཤེས་རབ་ཀྱི་སྒོ་ནས་ཐེག་པ་ཆེན་པོའི་
རིགས་སུ་གྲུབ་པའོ། །ལུས་ནི་མཚན་ཉིད་དང་ལྡན་པའི་རྡོ་རྗེའི་ལུས་སྐྱོན་མེད་དེ་.དེ་གཉིས་ལེའུ་དང་པོ་ལས་སོ། །
དབང་བསྐུར་བ་ནི་ལེའུ་བཅུ་པ་ལས་འཆད་པར་འགྱུར་རོ། །སྤྱོད་པ་བྱེད་པ་ལ་ཐོག་མར་སྲིད་བཙལ་བའི་ཡན་ལག་ནི་
ལེའུ་ལྔ་པ་དེ་ཁོ་ན་ཉིད་ཀྱི་ལེའུ་ལ་སོགས་པ་རྫོགས་པའི་རིམ་པ་རྟོགས་པའི་ལྟ་བ་སྟེ། འདི་མེད་ན་མངོན་པར་ཞེན་
པའི་དུག་གིས་ཡུལ་འཕྲོག་པར་འགྱུར་བའི་ཕྱིར་རོ། །ཐ་མལ་གྱི་རྣམ་པར་རྟོག་པ་ལས་དབུགས་འབྱིན་པས་ན་སྒྲུབ་
ཐབས་ བཞོན་པའི་ཡན་ལག་ནི་ལེའུ་གསུམ་པ་དང་བཞི་པའོ། །ཡིད་བདེ་བར་བྱེད་པ་ནི་ གྲོས་ཀྱི་ཡན་ལག་རྣམ་པར་རྟོག་པ་
ལས་ཡིད་སྐྱོབ་པས་སམ། དངོས་གྲུབ་སྣ་ཚོགས་ཀྱིས་སྐྱོ་བ་སེལ་བར་བྱེད་པས་ན་སྔགས་ཀྱི་ཡན་ལག་ལེའུ་
གཉིས་པའོ། །ལྷན་ཅིག་པ་གྲོགས་ ཀྱི་ཡན་ལག་ནི་གྲོགས་ཕྱག་རྒྱ་བསྟན་པས་ལེའུ་དྲུག་པ་ལས་ཀྱང་གསུངས་ལ། བདུན་
པ་འདི་ལས་ཀྱང་འབྱུང་ངོ༌། །དུས་རྩ་རླུང་ཐིག་ལེ་ཐམས་ཅད་དབུ་མར་འཇུག་པའི་དུས་ཤེས་པ་ནི་ལེའུ་དང་པོ་དང་
དྲུག་པ་ལས་འབྱུང་ངོ༌། །དེ་ལྟར་ཡན་ལག་ལྔས་མི་མཐུན་པའི་ཕྱོགས་བཅོམ་པ་ན་གཡུལ་གྱི་འབྲས་བུ་ས་དང་
གྲོགས་དང་ནོར་ཐོབ་པ་ནི་ལེའུ་བདུན་པའོ། །དེ་ལྟར་ཡན་ལག་ལྔའི་སྤྱོད་པས་འབྲས་བུ་གྲུབ་པར་བྱེད་པ་ལ་ཡན་
ལག་ལྔ་འཚོགས་པར་བྱེད་པའི་ཐབས་རིགས་དང་འབྲས་བུ་དང་རྗེས་སུ་མཐུན་པའི་བསྒོམ་པ་ནི་ལེའུ་བརྒྱད་པ་དང་
དགུ་པའོ། །ཡན་ལག་ལྔ་འཚོགས་པའི་རྟགས་ནི་ལེའུ་བཅུ་གཅིག་པའོ། །དེ་བས་ན་ལེའུ་བདུན་པ་འདི་ལས་
གྲོགས་དང་འབྲས་བུ་སྟེ་ཡན་ལག་གཉིས་འབྱུང་ངོ༌། །དེ་ལ་འབྲས་བུ་ནི་ནང་གི་ཡུལ། གྲོགས་རྩ། ནོར་དགའ་
བ་དབང་དུ་བྱས་པས་ས་བཅུ་གཉིས་ཀྱི་རྟོགས་པ་སྐྱེའོ་ཞེས་བྱ་བའི་དོན་ཏོ། །འགྲེལ་པ་ཀུ་མུ་ཏའི་དགོངས་པས་
ལེའུའི་འབྲེལ་འདིས་རྒྱུད་གོང་འོག་ཐམས་ཅད་ཀྱི་ལེའུའི་འབྲེལ་ཤེས་པར་བྱའོ། །འདིར་རྗེ་བཙུན་ག་ཡ་དྷ་རའི་
གསུང་གིས་གོང་དུ་བསྟན་པ་ལྟར་རྣམ་པ་གཉིས་ཀྱིས་ལེ་འབྲེལ་བརྩི་ཞིང་བརྗོད་པར་བྱ་སྟེ། དེ་ལྟར་སྤྱོད་པ་བྱེད་པ་
ལ་གྲོགས་དགོས་ལ་གྲོགས་ངོ་ཤེས་པར་བྱ་བའི་ཕྱིར་བརྡ་དང་། ཕྱི་དང་ནང་གི་ཡུལ་བགྲོད་པས་ས་རྣམས་ཀྱི་
རྟོགས་པ་བསྐྱེད་པའི་ཕྱིར་ལེའུ་བདུན་པ་བསྟན་ཏོ། །ནང་དོན་ནི་བྱང་ཆུབ་ཀྱི་སེམས་གཡོ་ཞིང་རྒྱུ་བའི་སྤྱོད་པ་དེས་
གཉིས་སུ་མེད་པའི་ཡེ་ཤེས་ཀྱི་སེམས་གཉུག་མ་མཚོན་པར་བྱེད་པའི་ཕྱིར་བརྡའོ། །དེ་ལྟ་བུའི་ལེའུ་འདིའི་རྒྱུད་
བཤད་ཐབས་ཀྱི་མན་ངག་ལ་སོགས་པ་ནི་གནས་སྐབས་ཀྱི་བྱེ་བྲག་གིས་གཉིས་སུ་འགྱུར་ཏེ། ལས་དང་པོ་པ་དང་
བརྟན་པ་ཐོབ་པ་གཉིས་ཚོགས་ཀྱི་འཁོར་ལོ་བྱེད་པའི་དུས་སུའང་བརྡ་ལ་སོགས་པ་འདི་དག་དགོས་པས་བསྐྱེད་པའི་
རིམ་པ་སྤྱིའི་དོན་ཡིན་ལ། གཙོར་སྤྱོད་པ་དང་འབྲེལ་བས་ན་སྦས་པ་དང་བྱང་ཆུབ་སེམས་པའི་ས་རྣམས་གནས་སྐབས་ཀྱི་འབྲས་
བུ་ཡིན་པས་གནས་སྐབས་ཀྱི་མཐར་ཐུག་ཀྱང་ཡིན་པས་བརྗོད་བྱ་སྤྱི་སྦས་མཐར་ཐུག་གསུམ་ཡིན་ནོ། །རྗོད་བྱེད་ཀྱི་སྒྲ་ནི་བསྡུས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པའི་དོན་གྱི་མན་ངག་གཙོ་བོ་ཡིན་ལ། ཡན་ལག་དང་ཡི་གེའང་ཅི་རིགས་པ་འཇུག་གོ །མངོན་པར་རྟོགས་པ་ནི་
ལས་དང་པོ་པའི་ཚོགས་ཀྱི་འཁོར་ལོའི་དབང་དུ་བྱས་ན་ བསྐྱེད་རིམ་གྱི་ཡན་ལག་དུས་ཁྱད་པར་ཅན་གྱི་བཟའ་བའི་དམ་
ཚིག་ཡིན་ལ། དྲོད་ཆེན་པོ་ཐོབ་པའི་གང་ཟག་དང་འབྲེལ་ན་ རྫོགས་རིམ་བརྟན་པར་བྱེད་པ་ཀུན་ཏུ་བཟང་པོའི་སྤྱོད་པས་ཕྱི་
ནང་གི་ཡུལ་བགྲོད་པའི་སྤྱོད་པ་དང་གནས་སྐབས་ཀྱི་འབྲས་བུ་ས་བཅུ་གཉིས་དང་འབྲེལ་ལོ། །བཤད་པའི་རྒྱུད་ནི་
ལས་དང་པོ་པའི་ཚོགས་ཀྱི་འཁོར་ལོའི་དབང་དུ་བྱས་ན་རྡོ་རྗེ་གུར་གྱི་ལེའུ་གཉིས་པ་དང་བརྒྱད་པ་དང་བཅུ་བཞི་
པ། ཁ་སྦྱོར་གྱི་དགུ་པའི་རབ་བྱེད་འོག་མ་གསུམ་གྱིས་འཆད་དོ། །སྤྱོད་པ་དང་འབྲས་བུ་ལྟར་ན་རྡོ་རྗེ་གུར་གྱི་ལེའུ་
བཅུ་པ་དང་། བཅུ་བཞི་པ་དང་། ཁ་སྦྱོར་གྱི་ལྔ་པའི་རབ་ཏུ་བྱེད་པ་འོག་མ་གཉིས་དང་འབྲེལ་ལ། གང་ལྟར་ཡང་།
བཞི་པའི་རབ་བྱེད་བཞི་པ་དང༌། ལྔ་པའི་རབ་བྱེད་དང་པོས་འཆད་པ་ཡིན་ནོ། །ལུས་རྣམ་པར་གཞག་པ་ནི་བརྡ་
ཆེན་གྱི་ཡན་ལག་རྒྱས་པར་བཤད་པའོ། །གཞུང་གི་དོན་ལ་གསུམ་ལས། ཐོག་མར་བཤད་པ་དམ་བཅའ་བ་ནི་
སྤྱོད་པ་བསྟན་པའི་རྗེས་དེ་ནས་གྲོགས་ངོ་ཤེས་པར་བྱེད་པ་སྨྲོམའི་ལེའུ་བཤད་པར་བྱའོ་ཞེས་པའི་ཙྪེ་མ་ཞེས་བྱ་བ་བརྡ་ཡིན་ལ། དེ་ཡང་ལུས་
སམ་ངག་གི་བརྡ་སྟེ་བརྡ་ཤེས་ཤིང་དམ་ཚིག་དང་ལྡན་པ་ནང་གིས་ནི་གོ་ལ་མི་ཤེས་པ་རྣམས་ཐེ་ཚོམ་གྱི་ཡུལ་དུ་
འགྱུར་བ་ཡིན་ནོ། །ལེའུའི་དོན་དངོས་ལ་བཞི་སྟེ། ལུས་ཀྱི་ བརྡ་དངོས་དང༌། བརྡས་མཚོན་པའི་གྲོགས་དང་འདུ་
བའི་གནས་དང་། འདུ་བའི་དུས་དང་། འདུས་པའི་བྱ་བའོ། །དང་པོ་ལ་ལྔ་ལས། བརྡའི་དགོས་པ་ནི། གང་
གིས་སྤུན་དང་ཞེས་བྱ་བ་ལ་སོགས་པ་སྟེ། སྐྱེས་པའམ་བུད་མེད་ནང་གིས་གོ་ན་ནི་རྡོ་རྗེ་སྤུན་ཡིན་ལ་རྟེན་མི་མཐུན་
པས་ཕན་ཚུན་གོ་ན་ནི་རྡོ་རྗེ་མིང་སྲིང་དུ་ ཐེ་ཚོམ་མེད་པར་ཤེས་པར་བྱེད་པའོ། །གཉིས་པ་བརྡའི་དོན་སྟོན་པ་ནི་བསྙན་གྱི་
ཕྱག་རྒྱ་ནི་གང་ཞིག་སོར་མོ་ཞེས་བྱ་བ་ལ་སོགས་པ་གང་ཞིག་ལག་པ་གཡོན་པའི་སོར་མོ་གཅིག་སྟོན་ན། འོངས་སམ་ཞེས་འདྲི་བ་
དང༌། གུང་མཛུབ་གཉིས་ཀྱིས་ནི་ལེགས་པར་འོང་ཞེས་ལན་འདེབས་པ་ཡིན་ཞིང་། ལག་པ་གཡོན་པའི་མཐེ་བོང་བཅངས་པ་ལ་བསྙུན་འདྲི་བ་
དང༌། གཡས་པའི་མཐེ་བོང་ཆང་པར་བཅངས་བ་ལན་གྱི་ཕྱག་རྒྱར་དོན་གྱིས་རྣམ་པར་ཤེས་པར་བྱ་བ་ཡིན་ལ། དངོས་ཀྱི་དོན་མི་སྟོན་ཡང་
ཕྱག་རྒྱ་དང་དེའི་ལན་དུ་གྱུར་པ་ནི། གང་ཞིག་སྲིན་ལག་ཅེས་བྱ་བ་ལ་སོགས་པ་_ནི་རྣལ་འབྱོར་པ་གང་གིས་སྲིན་ལག་བརྐྱངས་
ནས་སྟེར་བའི་བརྡ་ལ། དེ་ཡི་ལན་དུ་མཐེའུ་ཆུང་རྣམ་པར་བརྐྱངས་ནས་སྦྱིན་ནོ། །གང་ཞིག་གུང་མོ་གྱེན་དུ་ཕྱར་པ་སྟོན་པའི་བརྡ་ལ་དེ་ཡི་ལན་མཛུབ་མོ་རྣམ་
པར་བརྐྱངས་ནས་སྦྱིན་ནོ། །གང་ཞིག་སྲིན་ལག་ཕྱར་ནས་སྟོན་པ་ལ་དེ་ཡི་ལན་མགྲིན་པ་ལ་རེག་ནས་རབ་ཏུ་བསྟན་ནོ། །གང་ཞིག་གོས་ལ་ནི་རེག་ནས་སྟོན་
པ་ལ་དེ་ཡི་ལན་སོར་མོ་དབུས་མ་གསུམ་རྩེ་གསུམ་གྱི་ཚུལ་དུ་རབ་ཏུ་བསྟན་ནོ། །གང་ཞིག་ནུ་མ་ལ་རེག་ནས་སྟོན་པ་ལ་དེ་ཡི་ལན་སྐྲ་མཚམས་སམ་ལྟེ་བ་རབ་
ཏུ་བསྟན་ནོ། །གང་ཞིག་ས་ལ་རེག་ནས་སྟོན་པ་ལ། དེ་ཡི་ལན་མཁའ་ལ་ནི་རེག་པའམ་འཁོར་ལོ་བྲི་བའི་ཚུལ་དུ་རབ་ཏུ་བསྟན་ཞིང་། གང་ཞིག་སྨིན་
མཚམས་སུ་ཁྲོ་གཉེར་བསྡུས་ནས་སྟོན་པ་ལ་དེ་ཡི་ལན་གཙུག་ཕུད་དགྲོལ་བར་བྱ་བའི་ཚུལ་དུ་བརྗོད་པར་བྱའོ། །གང་ཞིག་དཔྲལ་བར་ལ་རེག་ནས་སྟོན་པ་
ལ། དེ་ཡི་ལན་རྒྱབ་ཏུ་རེག་ནས་རབ་ཏུ་བསྟན་ནོ། །གང་ཞིག་རྐང་མཐིལ་ལ་རེག་ནས་སྟོན་པ་ལ། དེ་ཡི་ལན་དུ། ལྟོ་ཡིས་འཕེན་པའམ་བསྐྱོད་པའི་ཚུལ་
གྱིས་རྣམ་པར་བརྩེ་བར་བྱ་བའོ། །དེ་དག་ཀྱང་སྦས་དོན་དུ་སྦྱར་བའམ། དཀྱིལ་འཁོར་འཁོར་ལོའི་ཐབས་ཀྱིས་དགའ་བཞི་རྒྱུད་ལ་བསྐྱེད་པར་དེའང་གཡོན་
པའི་མཐེ་བོང་བཅངས་པ་ནི་ཐབས་ཤེས་ཀྱི་སྙོམས་འཇུག་ཡིན་ལ། སོར་མོ་བཞི་ནི་མཛུབ་མོ་ནས་རིམ་པས་དགའ་བ་བཞི་དང་ནུ་མ་ནི་བྱང་ཆུབ་ཀྱི་སེམས་
འཛིན་པས་རྡོ་རྗེའོ་ཞེས་ཀྱང་གསུངས་པ་ཡིན་ནོ། །དེས་དམ་ཚིག་དང་ལྡན་པ་དང་མི་ལྡན་པ་བརྟག་པ་ནི། ཕྱག་རྒྱ་ཞེས་བྱ་བ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
ལ་སོགས་པ.་ནི་སྔ་མ་ཕྱག་རྒྱ་དང་ཕྱི་མ་རྒྱའི་ལན་གྱིས་ནི་དམ་ཚིག་དང་ལྡན་པ་དང་མི་ལྡན་པ་དག་གིས་ནི་རྣམ་པར་དབྱེ་ཞིང་ཤེས་པར་བྱའོ། །དམ་
ཚིག་དང་ལྡན་པས་འདུ་བའི་ཕྱག་རྒྱ་ནི། དེ་ལ་རྣལ་འབྱོར་མས་ཞེས་བྱ་བ་ལ་སོགས་པ་དེ་ལྟར་བརྡ་འཕྲོད་པའི་ཡུལ་དེ་ལ་
གྲོགས་རྡོ་རྗེ་རྣལ་འབྱོར་མས་སྨྲས་པ། ཨེ་མ་ཧོ་ཞེས་དགའ་ཞིང་ངོ་མཚར་བས་བུ་ནི་སྙིང་རྗེ་ཆེན་པོ་ཞེས་བོས་ནས། གལ་ཏེ་དངོས་སུ་ཕྲེང་བ་སྟོན་པའམ་
ཕྲེང་བ་འཛིན་པའི་ལག་པ་སྟོན་པར་བྱེད་ན། ཚོགས་ཀྱི་འཁོར་ལོ་ལ་འདུ་བར་བྱའོ་ཞེས་སྨྲ་བའི་བརྡ་ཡིན་ཞིང་། གལ་ཏེ་ཕྲེང་བ་མངོན་པར་བཏང་བ་སྟེ་སྐྱར་
བར་བྱས་ན། གང་དུ་ལྟུང་བའི་ས་ཕྱོགས་དེར་འདུ་བར་བྱ་བས་ན། དམ་ཚིག་ལ་མནོས་ལ་ཤོག་ཅིག བརྟུལ་ཞུགས་བཟང་པོ་ཞེས་བོད་པའོ། །དེ་ལ་སྐྱེ་བོ་
ཕལ་པ་ལས་ཕྱི་རོལ་ཏུ་གྱུར་པ་ཞེས་བྱ་བ་ནི། སྤྱིར་འདུ་བའི་གནས་ཙམ་ཡིན་ལ། ཁྱད་པར་དུ་བཟང་པོའི་སྤྱོད་ཡུལ་ཏེ། མཆོག་ཐོབ་པ་འདུ་ཞིང་གནས་པའི་
ས་ནི། ཡུལ་སུམ་ཅུ་རྩ་གཉིས་སོ། །གནས་དེ་དག་ཏུ་ཚོགས་ཀྱི་འཁོར་ལོ་ལ་འདུ་བར་བྱ་ཞིང་། འདུས་ནས་ཀྱང་རྡོ་རྗེ་རྣལ་འབྱོར་མས་གང་སྨྲས་པ་དེ་ལྟར་
ཐམས་ཅད་རྣལ་འབྱོར་པས་ཐེ་ཚོམ་མེད་པར་བྱའོ། །དེ་ལྟར་མ་ཡིན་ན་རྣལ་འབྱོར་མ་ཁྲོས་པས་མ་རུང་བར་འགྱུར་ཏེ་རྡོ་རྗེ་རྣལ་འབྱོར་མ་དེ་དག་ནི་ནུས་པ་དང་
ལྡན་པ་ཡིན་ལ། ཕྲེང་བ་མངོན་པར་བཏང་བ་ནི་མི་འདའ་བར་བྱེད་པའི་རྟགས་ཡིན་ནོ། །ཚིག་གི་དོན་རྣམས་ལ་ཕྱི་
རོལ་དུ་རྣལ་འབྱོར་མ་དང་འདུ་བའི་བརྡ་རྣམས་ནི་གཞུང་ཡི་གེ་ཇི་ལྟ་བ་བཞིན་ཤེས་པར་བྱ་ལ། ནང་དོན་དུ་དཀྱིལ་
འཁོར་འཁོར་ལོའི་ཐབས་ཀྱིས་དགའ་བ་བཞི་རྒྱུད་ལ་སྐྱེད་པར་བྱེད་པ་སྟེ། དེའང་གཡོན་པའི་མཐེ་བོང་བཅངས་པ་
ནི་ཐབས་ཤེས་རབ་ཀྱི་སྙོམས་འཇུག་ཡིན་ལ། སོར་མོ་བཞི་ནི་མཛུབ་མོ་ནས་རིམ་པ་བཞིན་དགའ་བ་བཞི་ཡིན་
ཞིང་། ནུ་མ་ནི་འོ་འཛིན་ཏེ་བྱང་ཆུབ་ཀྱི་སེམས་འཛིན་པས་གསང་བའི་རྡོ་རྗེ་ཡིན་ནོ། །རྐང་མཐིལ་ནི་པ་ཏ་ལ་
སྟེ། པ། པདྨ་ནི་དབང་གི་གནས། ཏ། བིསྟཱ་ར་བདེ་བ་རྒྱས་པ། ལ། ལ་ཏི་གྲིནྡྲ་ནི་ལེན་ཅིང་འཛིན་པ་སྟེ་
བྱང་ཆུབ་ཀྱི་སེམས་འཆིང་བའོ། །ཚིག་གི་དོན་གཞན་རྣམས་ནི་རྟོགས་པར་སླའོ། །བརྡས་མཚོན་པའི་རྣལ་འབྱོར་
མ་རྣམས་དང་འདུ་བའི་གནས་ལ་གཉིས་ལས་ཐོག་མར་མདོར་བསྟན་པ་ནི། ཀྱེ་བཅོམ་ལྡན་འདས་འདུ་བའི་གནས་དུ་
ལགས་ཞེས་བྱ་བ་ལ་སོགས་པ་སྟེ་དེ་ལྟར་ཞུས་པས་བཅོམ་ལྡན་འདས་ཀྱིས་བཀའ་སྩལ་པ། དཔའ་བོ་དང་རྣལ་འབྱོར་མ་འདུ་བའི་གནས་དང་། དེ་
དང་ཆམཐུན་པ་ཉེ་བའི་གནས་དང་ནི། ཡོན་ཏན་བསྐྱེད་པའི་གཞི་ཞིང་དང་། དེ་དང་ཆ་མཐུན་པ་ཉེ་བའི་ཞིང་ཉིད་དང་། ཚནྡོ་ནི་འདུན་པ་སྟེ་དེར་ཚོགས་པར་
འདུན་པ་དང་། དེ་དང་ཆ་མཐུན་པ་ཞེས་འོག་མ་དག་ལའང་སྦྱར་ཏེ་ཉེ་བའི་ཚན་རྡོ་དང་། དེ་བཞིན་དུ་དཔའ་བོ་དང་རྣལ་འབྱོར་མ་འདུ་བ་དང་ཉེ་བའི་འདུ་བ་
དང༌། གཞུང་འོག་མ་སྔོན་དུ་སྦྱར་ནས་རོ་གནས་པའི་དུར་ཁྲོད་དང་ཉེ་བའི་དུར་ཁྲོད་ཉིད་དང་། དེ་ནས་དངོས་གྲུབ་འཐུང་ཞིང་ཉེས་པ་གཅོད་པ་དང༌། ཉེ་
བའི་འཐུང་གཅོད་ཉིད་དེ། འདི་རྣམས་དབང་དུ་གྱུར་པ་ལས་བྱང་ཆུབ་སེམས་དཔའི་ས་ནི་བཅུ་གཉིས་འགྲུབ་སྟེ། ས་བཅུ་གཅིག་པ་དང་བཅུ་གཉིས་པ་
དེ། ས་བཅུའི་དབང་ཕྱུག་དང་། མགོན་པོར་གྱུར་པ་ཉིད་དོ། །ཡང་ན་ཚིག་ཕྱི་མ་འདིས་ས་བཅུ་གསུམ་པ་བསྟན་ཏེ། གནས་ལ་སོགས་པ་བཅུ་གཉིས་པོ་
འདི་རྣམས་ངེས་དོན་དུ་ས་དང་པོ་ལ་སོགས་པ་བཅུ་གཅིག་པོ་དེ་ཡིན་ལ། ས་བཅུའི་དབང་ཕྱུག་ནི་བྱང་ཆུབ་ཆེན་པོའི་ས་སྟེ་མགོན་པོ་སངས་རྒྱས་ཀྱིས་འདི་ཉིད་
དང་བཅུ་གསུམ་མོ་ཞེས་གསུངས་སོ། །དེ་ལྟར་ན་གནས་སྐབས་ཀྱི་འབྲས་བུ་ས་བཅུ་གཅིག་དང་། མཐར་ཐུག་གི་འབྲས་བུ་བཅུ་གསུམ་རྡོ་རྗེ་འཛིན་པའི་ས་
ཡིན་ཏེ། འོག་གི་ཨ་བྷི་དྷཱ་ནའི་དཔེ་མེད་པ་སོགས་དང་། དགོངས་པ་ལུང་བསྟན་ལས། སངས་རྒྱས་རྣམས་ཀྱིས་སོགས་དང་མཚུངས་པའོ། །གནས་ལ་
སོགས་པར་མིང་བཏགས་པའི་ཡེ་ཤེས་ཀྱི་རང་བཞིན་བཅུ་གཉིས་པོ་འདིས་ནི། ས་བཅུ་གཉིས་ཐོབ་པར་བརྗོད་ཀྱི་གཞན་གྱིས་ནི་འདི་ཐོབ་པར་བརྗོད་པར་མི་བྱ་
སྟེ། དེ་དག་ལས་ལོགས་ན་ས་བཅུ་གཅིག་པ་མེད་པའི་ཕྱིར། འོ་ན་རྣལ་འབྱོར་མ་ཡི་ཀླ་ཀློའི་སྐད། །ཅེས་པ་ལྟར་གནས་ལ་སོགས་པའི་བརྡས་བསྟན་པའི་རྒྱུ་
མཚན་གང་ཞེ་ན། ནང་གི་གནས་ལ་སོགས་པ་བཅུ་གཉིས་ཀྱིས་བསྡུས་པའི་རླུང་སེམས་དབུ་མར་ཐིམ་པས་ས་བཅུ་གཉིས་ཀྱི་རྟོགས་པ་སྐྱེ་བས་ན། ས་དེ་
དག་ལ་གནས་ལ་སོགས་མིང་གིས་བཏགས་པ་སྟེ། རྒྱས་པར་གཞུང་དུ་རྟོགས་པར་བྱ་བ་ཡིན་ལ། དེ་ལ་ས་རྣམས་བགྲོད་པའི་ཚུལ་
ནི། ས་རྣམས་འགྲུབ་པའི་རྒྱུ་གང་ཡིན་པ་དང་། རྟོགས་པའི་ཁྱད་པར་དང་། གྲུབ་པའི་རྟགས་དང་། མིང་གི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དོན་ཞེས་བྱ་བ་བཞིས་ཤེས་པར་བྱས་ལ། འདིར་ཞིབ་ཏུ་བསྙད་པར་བྱ་སྟེ་རྒྱུད་ཀྱི་མངོན་པར་རྟོགས་པར་བལྟ་བར་
བྱའོ། །འདིར་གནས་ལ་སོགས་པ་བཅུ་གཉིས་པོ་ས་བཅུ་གཉིས་ཡིན་པས་མིང་དོན་བསྲེ་བའི་ལུང་དང་ཅུང་ཟད་
སྦྱར་ན། ཁ་སྦྱོར་ལས། གནས་ནི་རབ་ཏུ་དགའ་བའི་ས། །དེ་བཞིན་ཉེ་གནས་དྲི་མ་མེད། །ཞིང་ནི་འོད་བྱེད་
ཤེས་པར་བྱ། །ཉེ་བའི་ཞིང་ནི་འོད་འཕྲོ་ཅན། །ཚནྡོ་མངོན་དུ་གྱུར་པར་ངེས། །ཉེ་བའི་ཚནྡོ་སྦྱང་དཀའ་བ། །
འདུ་བ་རིང་དུ་སོང་བ་སྟེ། །ཉེ་བའི་འདུ་བ་མི་གཡོ་བ། །དུར་ཁྲོད་ལེགས་པའི་བློ་གྲོས་ཉིད། །ཉེ་བའི་དུར་ཁྲོད་
ཆོས་ཀྱི་སྤྲིན། །ཕ་རོལ་ཕྱིན་བཅུའི་ས་རྣམས་ལ། །རྣལ་འབྱོར་མ་ཡི་ཀླ་ཀློའི་སྐད། །པུ་ལ་སོགས་པ་ཅི་གསུངས་
པ། །ཕྱི་དང་ནང་དུ་བསམ་པར་བྱ། །ཞེས་པས་ས་བཅུ་དང༌། ཡང་རྒྱུད་རྒྱས་པའི་ལུང་ཀུ་མུ་ཏ་ལས་འབྱུང་
བ། འཐུང་གཅོད་དཔེ་མེད་ཡེ་ཤེས་ཏེ། །ཉེ་བའི་འཐུང་གཅོད་ཡེ་ཤེས་ཆེ། །ཞེས་འབྱུང་ལ། དེ་ཉིད་ཨ་བྷི་དྷ་ན་
ལས། རབ་ཏུ་དགའ་དང་དྲི་མ་མེད། །འོད་བྱེད་པ་དང་འོད་འཕྲོ་བ། །སྦྱང་དཀའ་བ་དང་མངོན་དུ་གྱུར། །རིང་
དུ་སོང་དང་མི་གཡོ་བ། །ལེགས་པའི་བློ་གྲོས་ཆོས་ཀྱི་སྤྲིན། །དཔེ་མེད་པ་དང་ཡེ་ཤེས་ལྡན། །རྡོ་རྗེའི་ས་ནི་བཅུ་
གསུམ་པ། །ཞེས་འབྱུང་ལ། དགོངས་པ་ལུང་སྟོན་པ་ལས་ཀྱང༌། སངས་རྒྱས་རྣམས་ཀྱིས་གང་བརྟེན་
པའི། །སར་གྱུར་དེ་ནི་བཅུ་གསུམ་པ། །ཞེས་འབྱུང་སྟེ། དེ་ལྟར་ན་ས་བཅུ་གཉིས་ནི་གནས་སྐབས་ཀྱི་འབྲས་བུ་
ཡིན་ལ། ས་བཅུ་གསུམ་པ་ནི་རྡོ་རྗེ་འཛིན་པ་སངས་རྒྱས་ཀྱི་ས་ཡིན་ནོ། །འདི་དག་ལའང་སྤང་བྱ་སྤངས་པའི་ཁྱད་
པར་དང་། ཐོབ་བྱ་ཐོབ་པའི་ཁྱད་པར་རྣམས་ཀྱང་བརྗོད་དགོས་ཏེ་རྒྱུད་ཀྱི་མངོན་པར་རྟོགས་པ་ནས་འབྱུང་ངོ༌། །
གནས་མདོར་བསྟན་པའི་སྒོ་ནས་ས་རྣམས་ཀྱི་རང་བཞིན་བསྟན་ཟིན་ཏོ། །ཀྱེ་བཅོམ་ལྡན་འདས་ཞེས་བོས་ནས། གནས་ལ་
སོགས་པ་བཅུ་གཉིས་པོ་རྣམས་ཀྱི་ངོ་བོ་དང་དབྱེ་བ་གང་ལགས་ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པའི་_གནས་རྒྱས་པར་
བཤད་པ་འདི་ནི་འོག་ཏུ་རླུང་གི་དཀྱིལ་འཁོར་ནས་ཚངས་པའི་འཇིག་རྟེན་གྱི་བར་ལ་ཡང་ཡུལ་སུམ་ཅུ་རྩ་གཉིས་པོ་
འདི་དག་ཡོད་ལ། སངས་རྒྱས་འབྱུང་བའི་གནས་ཀྱི་གཙོ་བོ་ཡིན་པས་འཛམ་བུའི་གླིང་འདི་ཉིད་ནའང་འདི་དག་
ཡོད་དེ། གང་ན་གང་ཡོད་པ་ནི་གཞུང་གི་སྟེང་དུ་ཤེས་པར་ནུས་ཏེ་སྤྱི་དོན་གྱི་བཤད་པའོ་གཞུང་མི་དཀྲུག་པར་རང་སོར་
བཞག་ནས་བཤད་པར་བྱ་བ་ནི། ཕྱིའི་གནས་ནི་ཁ་ཆེ་དང་རྒྱ་གར་གྱི་བར། རྡོ་རྗེ་གདན་གྱི་ནུབ་བྱང་ན་རྡོ་ལ་མེ་འབར་ཡོད་པ་ལ་ཛཱ་ལན་དྷ་རར་བཤད་པ་
དང་། དེ་བཞིན་དུ་ནུབ་ཕྱོགས་ན་རྡོའི་ཆོས་འབྱུང་ཡོད་ས་ཨུ་རྒྱན་ནམ་འཕུར་འགྲོ་ཉིད་དང་། གནས་ཀྱི་བྱེ་བྲག་ནི་ཀོལྤ་གི་རི་ཉིད་དེ་ལྷོ་ནུབ་ན་ཀོལྤ་པུ་རི་ཞེས་
བྱ་བའི་གྲོང་ཡོད་པ་དང་། དེ་བཞིན་དུ་ཡང་ཀམ་རུ་པ་སྟེ་འདོད་པའི་གཟུགས་ཅན་ཉིད་ནི་རྒྱ་གར་ཤར་ཕྱོགས་ཆུ་བོ་ལོ་ཧི་ཏ་དཀྱིལ་དུ་འབབ་ས་ཞིག་དང་ཉེ་བའི་
གནས་ཀྱི་བྱེ་བྲག་མཱ་ལ་ཝ་ཕྲེང་བ་ཅན་ནི་ལྷོ་ཕྱོགས་རྒྱ་མཚོའི་གླིང་ཕྲན་རྒྱ་གར་ནུབ་ཕྱོགས་ན་ཡོད་དོ་ཞེས་བརྗོད་པ་དང་། སིན་དྷུ་ཞེས་པ་ནུབ་ཕྱོགས་ནས་ཆུ་བོ་
སིན་དྷུ་འབབ་སའི་འགྲམ་རྒྱ་གར་ལྷོ་ཕྱོགས་ན་ཡོད་པར་གྲགས་པ་དང་། ནག་ར་ནི་ཡུལ་དབུས་ན་ག་རའི་ཡི་གེ་འབྱུང་བའི་ཡུལ་ཉིད་དོ། །ཞིང་གི་བྱེ་བྲག་ནི་
ལྷོ་ཕྱོགས་རྒྱ་མཚོའི་འགྲམ་ན་རྒྱལ་པོའི་ཁབ་ཅེས་བྱ་བ་ཡོད་པ་ལ། མུ་སྨུ་ནི་བཤད་པ་དེ་དང་། དེ་བཞིན་དུ་ཞིང་དེ་ལྷོ་ཕྱོགས་རྒྱ་མཚོའི་གླིང་ཕྲན་སྨན་མང་པོ་
སྐྱེ་བ་ཞིག་ལ་བྱེད་པའི་བྲང་ཞེས་པ་ཉིད་དོ། །རྡོ་རྗེ་གདན་གྱི་ཤར་ན་དེ་ཝི་ཀོ་ཊ་སྟེ་ལྷ་མོའི་རྫོང་ངམ་མཁར་རྡོའི་ཆོས་འབྱུང་མིག་འདྲ་བས་མཚོན་པ་ཡང་སྔ་མ་དེ་
བཞིན་དུ་ཞིང་ངོ༌། །ཡང་ཞིང་ནི་ལྕགས་པའི་བྲང་ཞེས་པ་སྨན་མང་པོ་སིང་ག་ལའི་གླིང་ཕྲན་སྲིན་མོས་བཟུང་བ་ཉིད་དོ། །ཉེ་བའི་ཞིང་ཀུ་ལུ་ཏ་ཞེས་བརྗོད་པ་ནི་
ལྷོ་ནུབ་ན་རྡོ་པུས་མོ་འདྲ་བ་ཡོད་པ་དང་། དེ་བཞིན་ཨརྦ་ཏ་ཉིད་ནི་ལྷ་ཕྱོགས་ཀྱི་རྒྱུད་ན་ཡོད་པ་རྡོ་འཇོག་ཞེས་ཀྱང་གྲགས་པ་དང་། བ་ཡི་མཆོག་སྦྱིན་ནི་གོ་དཱ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
75
ཝ་རི་སྟེ་ལྷོ་ཕྱོགས་དཔལ་གྱི་རིའི་ངོས་གཅིག་ན་གྲུབ་ཆུ་ཡོད་པ་ཞིག་དང་ཁ་བའི་རི་ནི་རི་བོ་གངས་ཅན་ལ་བཞེད་དོ། །བཞི་པོ་དེས་ཉེ་བའི་ཞིང་ནི་མདོར་བསྡུས་
པའོ། །ཚནྡོ་ཧ་རི་ཀེ་ལ་ཞེས་པ་ཤར་ལྷོ་ན་ནམ་མཁའི་ཤིང་ལྡན། ཞེས་གྲགས་པ་དང་། ལན་ཚ་རྒྱ་མཚོའི་ནང་སྐྱེས་ནི་ཕྱིའི་རྒྱ་མཚོའི་འགྲམ་ཁྱབ་འཇུག་
གིས་བྱས་པའི་རྣམ་སྣང་གི་སྐུ་ཡོད་པ་དང་ཉེ་བའི་གླིང་ཕྲན་དང་། ལམ་བ་ཀཱ་ནི་རྒྱ་གར་ནུབ་ཕྱོགས་ན་ཡོད་པར་བཞེད་ཅིང༌། ཁ་ཅིག་ལང་ཀར་གཤེགས་པའི་
མདོ་གསུངས་པའི་གནས་ལང་ཀ་པུ་རི་ལ་འདོད་པ་དང་། ཀཱཉྩི་ཉིད་ནི་རྡོ་རྗེ་གདན་གྱི་ལྷོ་ནུབ་ན་ཡོད་པར་བཞེད་ཅིང་། འགའ་ཞིག་ནི་ལྷོ་ཕྱོགས་ན་ཆོས་ཀྱི་
གྲགས་པའི་ཡུལ་གྲོང་ཁྱེར་མཆོག་ཅེས་པ་ལ་འདོད་པ་དང༌། དེ་བཞིན་དུ་སོ་རབྦཉིད་ནི་ནུབ་ཕྱོགས་ན་སོ་ཝ་ནཱ་ཐ་ཡོད་པའི་ཡུལ་དང་། ཉེ་བའི་ཚནྡོ་ཀ་ལིང་ཀ་
ནི་ལྷོ་ཕྱོགས་རྒྱ་མཚོའི་འགྲམ་ཀ་ལིང་ཀ་དང་ཉེ་བའི་ཡུལ་འཁོར་དང༌། གསེར་དང་ལྡན་པའི་གླིང་དང་ནི་རྒྱ་གར་ལྷོ་ཕྱོགས་མི་མེད་པའི་གསེར་གླིང་ལ་བཞེད་
ཅིང་། འགའ་ཞིག་ཤར་ཕྱོགས་ན་སྨན་ཙེ་དང་གཤིབ་ནས་ཡོད་པ་ལ་འདོད་པ་དང་། ཀོང་ཀ་ན་ནི་ལྷོ་ཕྱོགས་ན་མ་ཧཱ་སམ་བྷ་ཝ་ཞེས་རིང་བྱུང་གི་མཆོད་རྟེན་
ཡོད་པའི་གནས་དང་གསུམ་པོ་ཡང་ཉེ་བའི་ཚནྡོར་མདོར་བསྡུས་པས་ནི་བརྗོད་པར་བྱའོ། །འཐུང་གཅོད་ཀྱི་བྱེ་བྲག་གྲོང་ཁྱེར་གྱི་གཞི་ནི། ཁ་ཆེའི་བྱེ་བྲག་ཁྲི་
བརྟན་ཞེས་པ་དང་། ཡང་འཐུང་གཅོད་གྲོང་གི་མཐར་གནས་པ་སྟེ་མོན་ཡུལ་གྱི་བྱེ་བྲག་ཞིག་དང་། ཙ་རི་ཏྲ་ནི་རྒྱ་གར་ལྷོ་ཕྱོགས་ཀྱི་བྱེ་བྲག་འབྲས་ས་ལུ་
བཟང་པོ་སྐྱེ་བའི་ས་དང་། ཀོ་ཤ་ལ་ནི་དགེ་བ་ཅན་ཏེ་རྒྱལ་པོ་གསལ་རྒྱལ་གྱི་ཡུལ་མཉན་ཡོད་ཀྱི་ཡུལ་ཕྱོགས་ཀྱི་ཆ་དང་། བིནྡྲ་ནི་ལྷོ་ཕྱོགས་ན་ཡོད་པ་རི་བོ་
འབིགས་བྱེད་ཅེས་བྱ་བ་དང་གཞོན་ནུའི་གྲོང་ཁྱེར་ནི་རྒྱ་མཚོའི་གླིང་ཕྲན་བུད་མེད་གཟུགས་མཛེས་ཁོ་ན་སྐྱེ་བའི་ཡུལ་ལོ། །རྡོ་རྗེ་སྙིང་པོ་སྙིང་རྗེ་ཆེ་ཞེས་བོས་
ནས། ཉེ་བའི་འཐུང་གཅོད་ནི་འཐུང་གཅོད་དེ་དང་ཉེ་བ་སྟེ་བཞིའོ། །དུར་ཁྲོད་ནི་སྲོག་རབ་ཏུ་སོང་བ་སྟེ་རོ་ཡིན་ལ། སཾ་གྷ་ཞེས་འདུས་པ་དང་དགེ་འདུན་
གཉིས་ཀ་ལ་འཇུག་པས་འདིར་ནི་རོ་འདུས་པའི་གནས་དང༌། དེ་བཞིན་དུ་དུར་ཁྲོད་རྒྱ་མཚོའི་འགྲམ་ནི་ཡི་དྭགས་དངོས་སུ་རྒྱུ་བའི་ས་ལྷོ་ཕྱོགས་རྒྱ་མཚོའི་
འགྲམ་ན་ཡོད་པ་སྟེ་གཉིས་པོ་ཉིད་དོ། །སྐྱེད་ཚལ་ར་བ་སྟེ་རྒྱལ་པོ་མ་སྐྱེས་དགྲས་བྱས་པའི་རྫིང་བུ་གྲུ་བཞི་པའི་འགྲམ་གྱི་ས་ཕྱོགས་ནི་ཉེ་བའི་དུར་ཁྲོད་ཞེས་
བརྗོད་པར་བྱའོ། །དུར་ཁྲོད་དང་ཉེ་བའི་དུར་ཁྲོད་འདི་དག་ཏུ་རྣལ་འབྱོར་མ་རྣམས་རེས་འགའ་འདུ་ཞིང་གཙོ་ཆེར་ནི་གོང་མ་རྣམས་སུ་གནས་པའོ་ཞེས་
གསུངས་སོ། །ཡུལ་དེ་དག་.ནང་དུ་ནི་རང་གི་ལུས་ལ་ཡང་གནས་ཏེ། དེ་ལ་ལུས་ཀྱི་ཆ་ཤས་གང་ན་གང་ཡོད་པ་
རྣམས་རྩ་བའི་རྒྱུད་འདིར་ནི་ཡུལ་རྣམས་ཀྱི་མིང་ཙམ་ལས་ནང་གི་གནས་ཀྱང་མ་གསུངས་ལ། བླ་མ་ལ་མ་ལྟོས་
པར་རང་དགར་འཇུག་པ་དགག་པའི་ཕྱིར་མི་གསལ་ཞིང་འཁྲུགས་པའི་ཚུལ་དུ་ཡང་གསུངས་པས་དེ་གསལ་བར་བྱ་
བ་ནི་བཤད་པའི་རྒྱུད་གཉིས་ཀྱི་དགོངས་པ་ཁ་བསྐངས་ཏེ་འཁྲུགས་བསྡེབས་ལ་_ནང་གི་གནས་དང་སྦྱར་ནས་རིམ་པ་བཞིན་
དུ་བསྟན་ཏོ། །དེའང་ཁ་སྦྱོར་གྱིས་དཔལ་བདེ་མཆོག་དང་མཐུན་པར་སྤྱི་བོ་དང་སྤྱི་གཙུག་དང་རྣ་བ་གཡས་པ་དང་
ལྟག་པ་བཞི་ནི་པུལླི་ར་མཱ་ལ་ཡ་དང་ཛཱ་ལནྡྷ་ར་དང་ཨོ་ཊྛཱ་ན་དང་ཨཅུ་ད་སྟེ་གནས་ཡིན་ནོ་ཞེས་བྱ་བ་ནས། མཐེ་བོང་
ཀཱ་མ་རཱུ་དང་པུས་མོ་ནི་ཀུ་ལུ་ཏ་སྟེ་ཉེ་བའི་དུར་ཁྲོད་ཀྱི་བར་དུ་གསུངས་ལ། སྙིང་གའི་རྩ་འདབ་བརྒྱད་ནི་འཐུང་
གཅོད་དང་ཉེ་བའི་འཐུང་གཅོད་དུ་ཤུགས་ཀྱིས་བསྟན་ཏེ། དེ་དག་ཐམས་ཅད་ཀྱང་རྒྱུད་ཀྱི་མངོན་པར་རྟོགས་པ་དང་
བདག་མེད་མའི་བསྟོད་པར་ཞིབ་ཏུ་བརྗོད་ཟིན་ཏོ། །ཕྱག་རྒྱ་ཆེན་པོ་ཐིག་ལེའི་དགོངས་པས་ཡུལ་ཉི་ཤུ་རྩ་བརྒྱད་དེ་
དེའང་ཨོ་རྒྱུན་སྤྱི་བོ། ཛཱ་ལནྡྷ་ར་སྤྱི་གཙུག ཀོ་ལ་གི་རི་པུལླི་ར་མ་ལ་ཡ་མཚོག་མ། ཀཱ་མ་རཱུ་པ་སྨིན་ཕྲག་སྟེ་
གནས་སོ་ སྤྱོད་པ་ལ་གནས་པའི་གང་ཟག་གིས་ཕྱིའི་ཡུལ་དེ་དག་ཏུ་བགྲོད་པ་ན། དེ་དག་ན་གནས་པའི་དཔའ་བོ་དང་རྣལ་འབྱོར་མ་རྣམས་ངོ་བོ་སྤྲུལ་སྐུ་
ཡིན་ཡང་ས་དང་པོ་ཐོབ་པའི་ཚུལ་འཛིན་པ་རྣམས་དབང་དུ་འདུས་པ་དང་ནང་གི་གནས་དེ་དག་གི་རླུང་སེམས་དབུ་མར་ཐིམ་པ་ལས་ས་དང་པོ་རབ་ཏུ་དགའ་
བའི་རྟོགས་པ་སྐྱེ་བས། གནས་ནི་རབ་ཏུ་དགའ་བའི་ས། །ཞེས་ལེགས་པར་གསུངས་པ་ཡིན་ནོ། །དེ་བཞིན་དུ་འོག་མ་རྣམས་ལའང་ཤེས་པར་བྱའོ། །
མཱ་ལ་ཝ་སྣ་རྩེ། སིནྡྷ་མིག་གཉིས། ན་ག་ར་རྣ་བ་གཉིས། སིངྒ་ལ་ལྕགས་པའི་བྲང་སྟེ་ཁ་ཡིན་ཏེ་ཉེ་བའི་གནས་
སོ། །མུསླུ་ནི་ཀོས་ཀོ། དེ་ཝཱི་ཀོ་ཊ་མགྲིན་པ་སྟེ་ཞིང་། ཀུ་ལུ་ཏ་རྒྱབ་ཀྱི་ཚིགས་པ། ཨརྦ་ཏ་ནུ་མ་གཉིས་ཏེ་ཉེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བའི་ཞིང་། ཧ་རི་ཀེ་ལ་སྙིང་ག གོ་དཱ་བ་རཱི་ སྟེ་བ་ཡི་མཆོག་སྦྱིན་ལྟེ་བ་སྟེ་ཚནྡོ་ཧའོ། །ལཾ་པ་ཀ་གསང་བའི་
ནང་། ཀཱཉྩི་རྟགས་ཀྱི་དབུས་ཏེ་ཉེ་བའི་ཚནྡོ་ཧའོ། །བྱེད་པའི་བྲང་ནི་རྟགས་ཀྱི་རྩེ་མོ། གསེར་གླིང་ནི་གཞང་
ཁ.འམ་བཤང་ལམ་སྟེ་འདུ་བའོ། ཀོད་ན་ནི་བ་གཉིས། བིནྡྲ་ནི་པུས་མོ་གཉིས་ཏེ་ཉེ་བའི་འདུ་བའོ། །ཡི་དྭགས་
འདུས་པ་སྟེ་རབ་སོང་དགེ་འདུན་ནི་བྱིན་པ་གཉིས། རྒྱ་མཚོའི་འགྲམ་ནི་རཱ་མེ་ཤྭ་རི་སྟེ་རྐང་པའི་བོལ་གཉིས་ཏེ་དུར་
ཁྲོད་དོ། །ཙ་རི་ཏྲ་ནི་སོར་མོ་རྣམས། གཞོན་ནུའི་གྲོང་ནི་མཐེ་བོ་གཉིས་ཏེ་ཉེ་བའི་དུར་ཁྲོད་དོ། །གྲོང་ཁྱེར་ཞེས་བྱ་
བ་ཁ་ཆེ་སྟེ་ཕྲག་པ་གཉིས། གྲོང་མཐའ་ཞེས་བྱ་བ་མོན་ཡུལ་ནི་རྐང་མཐིལ་གཉིས་ཏེ་འཐུང་གཅོད་དོ། །ཧི་མ་ལ་
ཡ་ སྟེ་ཁ་བའི་རི་ནི་བལ་པོར་གཏོགས་པའི་བོད་དེ་ལྟག་པའོ། །ཀོ་ས་ལ་ནི་ཀརྨ་ཌ་སྐེད་པ་སྟེ་ཉེ་བའི་འཐུང་གཅོད་
དོ། །དེ་ལྟར་ན་འཐུང་གཅོད་དང་ཉེ་བའི་འཐུང་གཅོད་གཉིས་ལ་ཡུལ་བཞི་བཞིར་བྱེད་པའི་གཉིས་གཉིས་ཏེ་བཞི་
ཕྱག་ཆེན་དུ་མ་ཚང་བས་ན་རྒྱུད་འདིས་ལན་ཚྭ་རྒྱ་མཚོའི་འགྲམ་དང་སོ་རཱ་གཉིས་སྙིང་གའི་ཕྱོགས་ཀྱི་རྩ་གཉིས་ཏེ་འཐུང་
གཅོད་ཀྱི་ཁ་བསྐང་བྱ། ཀ་ལིངྒ་དང་སྐྱེད་ཚལ་རྭ་བ་རྫིང་བུའི་འགྲམ་གཉིས་ནི་གནས་གཅིག་སྙིང་གའི་ཕྱོགས་ཀྱི་རྩ་
གཉིས་སྟེ་ཉེ་བའི་འཐུང་གཅོད་ཀྱི་ཁ་སྐོང་གི་ཡུལ་དུ་བྱས་པས་ཡུལ་སུམ་ཅུ་སོ་གཉིས་སུ་ཁ་བསྐངས་ཏེ་དེས་ས་བཅུ་
གཉིས་འགྲུབ་པ་ཡིན་ནོ། །ཡུལ་ཕྱི་མ་བཞི་པོ་དེ་ནི་སྙིང་གའི་ཕྱོགས་ཀྱི་རྩ་བཞི་ཡིན་ནོ་ཞེས་གསུང་ངོ༌། །དེ་ལྟར་ན་
བདེ་མཆོག་དང་འདི་གཉིས་མི་མཐུན་པར་སྣང་ཞིང་བཤད་རྒྱུད་གཉིས་ལ་སོགས་པར་ཡང་རྩ་རྣམས་ཀྱི་མིང་ལ་སོགས་མི་འདྲ་བར་སྣང་ངོ་
སྙམ་ན་འགལ་བ་མེད་དེ་རྩ་རྣམས་ཀྱི་རྩ་བ་དང་འབྲས་བུ་སྨིན་ཚུལ་ལ་དགོངས་པ་ཡིན་ཏེ། རྐང་པའི་བོལ་ལ་བསྐུ་
མཉེ་བྱས་ན་མིག་བདེ་བར་འགྱུར་བའི་ཕྱིར་ བདེ་མཆོག་ཏུ་བོལ་སིནྡྷ་ར་བཤད་པ་དང་ འདི་ཉིད་དུ་མིག་སིནྡྷ་ར་བཤད་པ་ལྟ་
བུའམ། ལྟེ་བར་བསྐུ་མཉེ་བྱས་ན་རྣ་བ་བདེ་བར་འགྱུར་བའི་ཕྱིར་གོ་དཱ་བ་རི་ལྟེ་བའམ་རྣ་བ་གཡོན་པ་ལ་བཤད་པ་ལ་
སོགས་པ་ལྟ་བུ་ཡིན་པས་རྒྱུད་གཉིས་པོ སོགས་མ་ལུས་པའང་དགོངས་པ་མཐུན་པར་ཤེས་པར་བྱའོ། །འདུ་བའི་
གནས་ཕྱི་དང་ནང་གི་བཤད་པ་བསྟན་ཟིན་ཏོ། །ཕྱི་དང་ནང་གི་འདུ་བའི་དུས་ལ་དགོས་པ་དང་བཅས་པའི་བཤད་པར་དམ་བཅའ་
བ་ནི་ སེམས་ཅན་ཀུན་གྱི་དོན་དུ་སངས་རྒྱས་སྒྲུབ་པ་ཉིད་ཀྱི་ཕྱིར་རྣལ་འབྱོར་མའི་ཡང་རྒྱུད་སྟོན་པ་ཀྱེ་རྡོ་རྗེའི་རྒྱུད་དུ་གྲོགས་རྣལ་འབྱོར་མ་དང་
ཚོགས་ཀྱི་འཁོར་ལོ་ལ་ལེགས་པར་འདུ་བའི་དུས་ཉིན་བར་ ཉིད་ཀྱང་རབ་ཏུ་བཤད་པར་བྱ་སྟེ། ཞུས་ལན་དངོས་ནི། བཅོམ་ལྡན་
འདས་ཀྱིས་བཀའ་སྩལ་པ། ཡི་དྭགས་ཏེ་འབྱུང་པོ་ཁྱད་པར་དུ་རྒྱུ་བའི་དུས་ནི་ཉི་ཤུ་དགུ། ཟླ་ཕྱེད་ནི་ཉ་དང་གནམ་སྟོང་
གཉིས། བཅུ་བཞི་ནི་ཡར་ངོ་འབའ་ཞིག་གོ རབ་འབྱམས་པས་ཡི་དྭགས་ཞེས་པས་དུས་རྒྱུན་གྱི་ཁྱད་པར་དུ་མཛད། བཅུ་བཞི་མར་ཡར་
གཉིས་ཀར་སྦྱར་འདུག །བརྒྱད་པ་ནི་ཡར་ངོ་མར་ངོ་གཉིས་ཀའིའོ། །དེ་གཉིས་ནང་དོན་དུ་རྣལ་འབྱོར་མ་ནི་རྩ། ལེགས་
འདུ་བ་ནི་དེར་རླུང་དང་བྱང་ཆུབ་ཀྱི་སེམས། ཡེ་ཤེས་ནི་དཔའ་བོ་སྟེ་ཉིན་མོ། མི་རྟོག་པ་ནི་རྣལ་འབྱོར་མ་སྟེ་
མཚན་མོའོ། །ཡང་ཉིན་པར་ནི་དྷོའུ་སྟེ་དྷོའུ་སྭ་རྒ་ནི་མཐོ་རིས། རྡོའུ་སུ་ཁ་ནི་བདེ་བ། དྷོའུ་སཾ་ག་ནི་སྨོད་པ་སྟེ་
མཐོ་རིས་ཀྱི་བདེ་བ་ལ་སྨོད་པ་ནི་ལྷན་ཅིག་སྐྱེས་པའི་ཡེ་ཤེས་སོ། །ཡི་དྭགས་ནི་སྲེ་ཏ་སྟེ། དེ་ཕྲལ་ན་པྲ་ཨེ་ཏ་སྟེ་



77
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྲོག་རབ་ཏུ་སོང་བའོ། །དེ་ནི་མཚན་མ་དང་རྣམ་རྟོག་¸གི་སྲོག་རབ་ཏུ་སོང་བས་ལྷན་སྐྱེས་སོ། །ཟླ་ཕྱེད་དང་བཅུ་བཞི་
ནི་ཟླ་བ་ཡོངས་སུ་རྫོགས་པ་དང་། ཆ་གཅིག་གིས་མ་རྫོགས་པ་ལྟར་ལྷན་སྐྱེས་ཀྱི་དགའ་བྲལ་དང་ལྷན་སྐྱེས་ཀྱི་ལྷན་
སྐྱེས་སོ། །བརྒྱད་པ་ནི་ཐབས་ཤེས་རབ་ཀྱི་བྱང་ཆུབ་ཀྱི་སེམས་འབྱུང་བ་བཞི་བཞིས་གང་བའོ། །འདུས་པའི་བྱ་བ་
ལ་ ཚོགས་ཀྱི་ཡོ་བྱད། རིམ་གཉིས་ཀྱི་རྣལ་འབྱོར། ཁ་ཟས་ཀྱི་རྣལ་འབྱོར་དགོས་པ་དང་བཅས་པ་ལ་གསུམ་ལས་དང་པོ་བཟའ་བ་ལ་སོགས་པའི་
བྱ་བ་ནི་ཕྱི་ནང་གཉིས་ལས་ཕྱི་ནི། རྒྱལ་མཚན་ནི་ རྒྱལ་མཚན་ལྟར་སྟེང་དུ་བཅིང་པ་རྐུན་པོ་གསལ་ཤིང་ལ་བཙུགས་
པ། མཚོན་བསྣུན་ནི་མཚོན་བསྣུན་པས་དཔའ་བོ་གཡུལ་དུ་བསད་པ། ལན་བདུན་དུ་མིར་སྐྱེས་པ་ནི་སྐྱེ་བ་བདུན་པའི་ཤ་
ཡང་བཟའ་བར་བྱ། ཡང་ན་སྟེ་འབད་པས་དེ་དག་མ་རྙེད་ན་སྙིང་རྗེ་ཆེན་པོ་སྐྱེས་པ་ཡིས་གདུག་པ་ཅན་ ཏིང་ངེ་འཛིན་གྱིས་བསྒྲལ་
བ ར་བྱས་ནས་དེའི་ཤ་ལས་ཚོགས་ཀྱི་འཁོར་ལོ་བྱ་བར་བརྗོད་པ་ཉིད་ཡིན་ནོ་ སྙིང་རྗེ་མེད་ན་ཁོང་ཁྲོས་མི་འགྲུབ་པ་པས་དེའི་ཕྱིར་ཀུན་སློང་
སྙིང་རྗེ་བསྐྱེད་པར་བྱ་བ་ཉིད་དོ། །དེ་ལྟར་གསོད་པའི་སྦྱོར་བ་ཐམས་ཅད་ཀྱང་དཀོན་མཆོག་གསུམ་ལ་གནོད་པ་ལ་སོགས་ཀྱི་གདུག་པ་ཅན་བསྒྲལ་བའི་ལས་ལ་
སོགས་པས་ལམ་ལ་གཞུག་པར་བྱ་བ་སྟེ་དེའི་ཕྱིར་ཆོ་གའི་གཙོ་བོ་ཏིང་ངེ་འཛིན་གྱིས་གདུག་པ་ཅན་གྱི་སྲོག་དགག་པར་བྱའོ། །གལ་ཏེ་དེ་ལྟར་གདུག་པ་
ཅན་བསྒྲལ་ན་སྙིང་རྗེ་སྤང་པའི་སྡིག་པར་མི་འགྱུར་རམ་ཞེ་ན་མི་འགྱུར་ཏེ། དེ་ཉིད་འདུས་པ་ལས། མ་རུངས་པ་
རྣམས་གདུལ་བ་དང་། །སངས་རྒྱས་བསྟན་པ་བསྲུང་བའི་ཕྱིར། །སེམས་ཅན་ཐམས་ཅད་བསད་ན་ཡང་། །
སྡིག་གིས་ཉེས་པར་མི་འགྱུར་རོ། །ཞེས་བྱ་བ་དང་། སྤྱོད་འཇུག་ལས་ཀྱང་། ཐུགས་རྗེ་མངའ་བ་རིང་གཟིགས་
པས། །བཀག་པ་རྣམས་ཀྱང་དེ་ལ་གནང༌། །ཞེས་འབྱུང་བ་ཡིན་ནོ། །ནང་དོན་དུ་ནི་བྱང་ཆུབ་ཀྱི་སེམས་མི་
ཉམས་པ་རྒྱལ་མཚན་ལྟར་སྟེང་དུ་བཅིངས་པའོ། །རྣམ་རྟོག་བསད་པས་ན་མཚོན་བསྣན་ནོ། །ཡང་ན་སྙོམས་པར་
འཇུག་པ་ཉིད་ལ་ཡང་མཚོན་བསྣུན་ཞེས་བྱའོ། །ལན་བདུན་པ་ནི་བདུད་རྩི་ལྔ་དང་དགའ་བྲལ་དང་ལྷན་སྐྱེས་སོ། །
སྙིང་རྗེ་ནི་ཀཱ་རུ་ཎ་སྟེ། ཀ སུ་ཀ་ན་བདེ་བ། རུ། རུ་ཙ་ན་སྡུག་བསྔལ་གཅོད་པ་སྟེ་བདེ་སྟོང་ གི་ཡེ་ཤེས་ངོ་། །
གདུག་པ་ཅན་ཐམས་ཅད་ནི་རྣམ་རྟོག་ཟད་པར་བྱེད་པའོ། །ཆོ་གའི་གཙོ་བོ་ནི་ཏིང་ངེ་འཛིན་གྱིས་ཡིན་ནོ། །གཉིས་པ་
རིམ་གཉིས་ཀྱི་རྣལ་འབྱོར་ལ་གཉིས། རྣལ་འབྱོར་གཉིས་ལ་བརྟེན་པའི་བསྐྱེད་རིམ་དང་ཧེ་རུ་ཀའི་ངེས་ཚིག་གིས་རྫོགས་རིམ་གྱི་ཡེ་ཤེས་སོ། །དང་པོ་ལ་
གཉིས། རྣལ་འབྱོར་དངོས་དང་། བསྒོམ་པའི་ཕན་ཡོན་ནོ། །དང་པོ་ལ་བདག་ཉིད་བསྒོམ་པའི་རྣལ་འབྱོར་ནི་ཚོགས་འཁོར་བྱེད་པ་དེ་ལ་ཚུལ་འདི་ལྟར་བལྟ་
བར་བྱ་བ་ཉིད་དོ། །དུས་ཉིན་མོ་དང་གང་ཟག་སྒྲུབ་པོ་སྐྱེས་པ་རྣམས་བཅོམ་ལྡན་འདས་རྡོ་རྗེ་ཅན་དང་། དུས་མཚན་མོ་དང་གང་ཟག་བུད་མེད་རྣམས་ཤེས་
རབ་བདག་མེད་མར་བརྟག་པར་བྱའོ། །ཡང་ཉིན་མོ་ནི་བདེ་བའི་ཡེ་ཤེས་མཚན་མོ་ནི་རྣམ་པར་མི་རྟོག་པ་སྟེ་དེ་ལྟར་བསམ་ན་ཐམས་ཅད་ལྷན་སྐྱེས་ཀྱི་ངོ་བོར་
ཤེས་པས་ལུས་ཀྱི་མི་བྱ་བ་ཅུང་ཟད་ཀྱང་ཡོད་པ་མ་ཡིན་ཞིང་། རྟག་ཏུ་མི་བཟའ་བ་ཡོད་པ་མ་ཡིན་པས་ཁ་ཟས་ཐམས་ཅད་བཟའ་བར་བྱའོ། །འདི་ལ་སེམས་
ཀྱི་མི་བསམ་པ་གང་ཡང་ཡོད་པ་མ་ཡིན་ཞིང་། ངག་ཏུ་བཟང་ངན་མི་སྨྲ་བ་གང་ཡང་མེད་པས་ཐམས་ཅད་སྨྲ་བར་བྱ་སྟེ། དེ་ཐམས་ཅད་དོན་དུ་འགྱུར་བའི་
ཕྱིར་རོ། །གཞན་ལ་བསྒོམ་པའི་རྣལ་འབྱོར་ནི་ཇི་ལྟར་བདག་ཉིད་ལྷའི་ངོ་བོ་ཡིན་པ་དེ་ལྟར་ཕྱིར་རོལ་གྱི་སྣང་བ་གཞན་ཡང་ལྷར་བསྒོམ་པ་དང་དེ་བཞིན་དུ་
བདག་ནི་གཞན་ཐམས་ཅད་ཀྱིགཙོ་བོ་ལྟར་བསྒོམ་པས་ང་མཆོག་ལྷན་ཅིག་སྐྱེས་པའི་ཡེ་ཤེས་ཀྱི་རང་བཞིན་ཉིད་དོ། །ཡང་ན་ཇི་ལྟར་རང་གིས་བདེ་ཆེན་མངོན་
དུ་བྱས་པས་བདག་ཉིད་དུ་ཞེན་པ་སྤོང་བ་དེ་ལྟར་གཞན་དུ་ཞེན་པའང་སྤངས་ལ། དེ་བཞིན་དུ་བདག་ནི་སེམས་ཉིད་ལྷན་ཅིག་སྐྱེས་པའི་ཡེ་ཤེས་ཡིན་ཞིང་དེ་ཉིད་
ང་མཆོག་ཉིད་དེ། ཆོས་ཐམས་ཅད་ཀྱི་གཙོ་བོ་ཡིན་པའི་ཕྱིར། ཚུལ་འདི་ལྟར་སེམས་པའི་རྣལ་འབྱོར་པ་བདག་གིས་བཟའ་བ་དང་བཏུང་བ་ལ་སོགས་པ་ཇི་
ལྟར་བདེ་བར་སྤྱོད་པར་བྱའོ། གཉིས་པ་ནི་ལུས་ཀྱི་ཡན་ལག་ཇི་སྙེད་བསྒྱུར་བ་དང་ངག་ཏུ་ཚིག་རྣམས་རབ་ཏུ་རྒྱས་པར་སྨྲ་བ་ཉིད་ཀྱང་རྣལ་འབྱོར་པ་དེ་ཧེ་རུ་ཀ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དཔལ་གྱི་གནས་སུ་བཞུགས་པས་ན་སྨྲ་བ་དེ་སྙེད་སྔགས་དང་ལུས་ཀྱི་བྱ་བ་ཕྱག་རྒྱར་འགྱུར་བ་ཡིན་ནོ། །དེ་ལྟར་ རྣལ་འབྱོར་གཉིས་ལ་བརྟེན་ཏེ་
བྱ་བའི་ལས་འདི་ནི་ཕྱི་དོན་དུ་སྦྱར་ན་ཚོགས་ཀྱི་འཁོར་ལོའི་དུས་སུ་ལྷའི་ང་རྒྱལ་བརྟན་པོ་དང་ལྡན་པས་བྱ་བ་ཡིན་
ལ། སྦས་པ་ལྟར་ན་སྤྱོད་པའི་དུས་སུ་ལྷུན་གྱིས་གྲུབ་པའི་ཚུལ་གྱིས་འབྱུང་བ་ཡིན་ནོ.འདི་གོང་གི་སྤྱོད་པའི་སྐབས་ཡིན་པར་
རྟོག་གོ །ཚིག་གི་དོན་ནི་འདྲ་བས་ན་ཤེས་པར་སླའོ གཉིས་པ་ནི། ཤྲཱི་ནི་གཉིས་མེད་ཡེ་ཤེས་ཏེ། །ཞེས་བྱ་བ་ལ་
སོགས་པ་ལ་ལྷན་སྐྱེས་ཀྱི་ཡེ་ཤེས་དེ་ཉིད་ལ་དཔལ་ཧེ་རུ་ཀ་ཞེས་བྱ་སྟེ་དེའངྒ་ཤྲཱི་ནི་གཉིས་འཛིན་གྱི་སྤྲོས་པ་ཐམས་ཅད་དང་བྲལ་བའི་
ཡེ་ཤེས་ཏེ་རྣམ་པར་ཐར་བའི་སྒོ་མངོན་པར་འདུས་མ་བྱས་པ་ཡིན་ནོ། །ཧེ་ནི་ཧེ་ཏུ་ཤ་ནྱ་ཏཱ་སྟེ་རྒྱུ་དང་འབྲས་བུ་དང་
གཟུང་འཛིན་ལ་སོགས་པ་ཐམས་ཅད་ཀྱིས་སྟོང་པས་ན་རྣམ་པར་ཐར་པའི་སྒོ་སྟོང་པ་ཉིད་དོ། །རུ་ནི་རཱུ་པ་ཀ་ཏ་ཤཱ་ནྱ་
ཏཱ་སྟེ་གཟུགས་སམ་ཚོགས་པ་ཐམས་ཅད་དང་བྲལ་བ་འབྲས་བུར་ངེས་པ་མེད་པ་སྟེ་རྣམ་པར་ཐར་པའི་སྒོ་མཚན་མ་
མེད་པའོ། ཀ་ནི་ཀ་ན་ཀུ་ཙི་ཏ་ཏི: ཤུན་ཏཱ་སྟེ་བར་དུ་རང་གི་ངོ་བོ་གནས་པ་མེད་པས་རྣམ་པར་ཐར་པའི་སྒོ་འབྲས་བུ་
ལ་སྨོན་པ་མེད་པའོ་ཡང་ཧེ་ནི་རྒྱུའི་མཚན་མ་ཐམས་ཅད་ཀྱིས་སྟོང་པས་མཚན་མ་མེད་པའོ། །ཀ་ནི་ཅིའི་ངོ་བོར་ཡང་མ་གྲུབ་པས་སྟོང་པ་ཉིད་དོ་ཞེས་
སྦྱར་རོ། །གསུམ་པ་ནི། ཇི་ལྟར་བཟའ་བའི་ཚུལ་ལས་ཕྱི་དོན་དུ་ན་རྡོ་རྗེ་ནི་སྟེང་དུ་བསྒོམ་པ། ཐོད་པ་ནི་དེའི་འོག་ཏུ་སྟེ་
རླུང་མེའི་སྟེང་དུ། སྦྱོར་བ་ནི་སྦར་བ་དང་བསྐོལ་བ་དང་ཡེ་ཤེས་ཀྱི་བདུད་རྩི་སྤྱན་དྲང་བའི་ཚུལ། སྐྱེ་བོའི་ཤ་ནི་ཤ་
ལྔ་དང་བདུད་རྩི་ལྔ་སྟེ་བྱིན་རླབས་ཀྱི་ཆོ་ག་རྒྱས་པར་བཤད་དོ། །རྣལ་འབྱོར་པ་ཁ་ཟས་ཀྱི་རྣལ་འབྱོར་ལ་མཁས་པས་ བཟའ་_བར་
བྱ་བ་ནི་བྱིན་གྱིས་བརླབས་པའི་གཏོར་མ་དང་བདུད་རྩི་དང་ཁ་ཟས་སོ། །དེ་ལྟར་ཟོས་ན་སེམས་ཅན་ཏེ་ཕྱི་དང་ནང་གི་
དཔའ་བོ་དང་རྣལ་འབྱོར་མ་དབང་དུ་འགྱུར་རོ་སེམས་ཅན་དེ་དང་དེ་དག་ཕྱི་དང་ནང་གི་དཔའ་བོ་དང་རྣལ་འབྱོར་མའི་དོན་དུ་འགྱུར་རོ་ཞེས་
འཆད་པ་ལྟར་ན་སྐྱེ་བོ་གང་དང་གང་རྣམས་ཞེས་པར་སྒུག་དགོས་སམ་སྙམ་མོ། །ནང་དོན་དུ་ན་རྡོ་རྗེ་ནི་སྟོང་པའམ་ཐབས། ཐོད་པ་ནི་
བདེ་བ་སྐྱོང་བ་སྟེ་བདེ་བ་ནི་ཡེ་ཤེས་སམ་ཤེས་རབ། སྦྱོར་བ་ནི་ཐབས་ཤེས་རབ་སྙོམས་པར་ཟུང་དུ་འཇུག་པའོ། །
རྡོ་རྗེ་ནི་འཁོར་ལོ་གོང་མ་རྣམས། ཐོད་པ་ནི་ལྟེ་བ། སྦྱོར་བ་ནི་འབར་འཛག་.སོགས་ནས་བཞག་གོ །དེའང་སངས་
རྒྱས་ཐོད་པ་ལས། རྡོ་རྗེ་སངས་རྒྱས་ཞེས་སུ་གསུངས། །ཐོད་པ་གསང་བ་ཡང་དག་བཤད། །སྦྱོར་བ་གསང་
བར་གནས་དེ་ཡི། །སྣ་ཚོགས་བྱེད་པ་ངོ་མཚར་ཆེ། །ཞེས་གསུངས་སོ། །སྐྱེ་བོའི་ཤ་ནི་ཕུང་པོ་སོགས་ལ་ཞེན་པའི་
རྣམ་པར་རྟོག་པ་སྟེ་དེ་ཉིད་ཐབས་ལ་མཁས་པའི་རྣལ་འབྱོར་གྱིས་བཟའ་བའམ་ལམ་དུ་བྱས་ཏེ་ཟོས་ན་གཉིས་སུ་མེད་པའི་ཡེ་ཤེས་སུ་
འགྱུར་རོ། །གྲོགས་ངོ་ཤེས་པར་བྱེད་པའི་བརྡ་དང་། གང་དུ་འདུ་བའི་གནས་གཏན་ལ་འབབ་པའི་ལེའུ་སྟེ་བདུན་པ་ཚིགས་སུ་བཅད་པ་
སུམ་ཅུའི་རྣམ་པར་བཤད་པའོ།། །།ད་ནི་ལེའུ་བརྒྱད་པ་བཤད་པར་བྱ་སྟེ། དེ་ལ་ཡང་ལེའུ་སྔ་ཕྱི་མཚམས་སྦྱར་
ན་དེ་ལྟར་བརྡས་མཚོན་པའི་གྲོགས་རྡོ་རྗེ་རྣལ་འབྱོར་མ་ནི་འདི་ནས་འབྱུང་བའི་བཅོ་ལྔ་པོ་ཡིན་ལ། དེ་དང་འདུས་ནས་
ལྷན་ཅིག་སྐྱེས་པའི་ཡེ་ཤེས་ཉེ་བའི་རྒྱུ་བསྒོམ་པའི་ཕྱིར་དེའི་རྗེས་ལ་ལེའུ་བརྒྱད་པ་འབྱུང་ངོ༌། །སྦས་དོན་ལྟར་ན་རྩ་
རྣམས་ལྷ་མོ་བཅོ་ལྔའི་ངོ་བོར་རྣམ་པར་དག་པའི་ཕྱིར་ལེའུ་བརྒྱད་པའོ། །འདིའི་བརྗོད་བྱའི་དོན་ནི་འདི་ལྟར་རྟོགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པར་བྱ་སྟེ། ལམ་གྱི་གཙོ་བོ་མཆོག་གི་དངོས་གྲུབ་ཀྱི་མངོན་པར་རྟོགས་པ་ལྔ་རིམ་པ་བཞིན་འབྱུང་བའི་དབང་དུ་
བྱས་ན་ལེའུ་དང་པོས་ལྟ་བ་བསྟན། ལེའུ་གཉིས་པས་ལམ་གྱི་གྲོགས་ཙམ་ཡིན་པས་མི་བསྔོ། གསུམ་པ་དང་བཞི་
པས་བསྐྱེད་རིམ། ལྔ་པས་རྫོགས་རིམ། དེ་ལྟར་རིམ་པ་གཉིས་ལ་བརྟེན་པས་དྲོད་ཐོབ་ནས་དྲུག་པ་དང་བདུན་
པས་སྤྱོད་པ་སྤྱད་ནས། བརྒྱད་པ་འདི་ཉེ་རྒྱུ་སྟོན་པའི་གཞུང་དུ་སྦྱོར་ཏེ། རྣལ་འབྱོར་མ་བཅོ་ལྔས་ནི་ཕྱིའི་ཡུལ་
སུམ་ཅུ་སོ་གཉིས་ན་གནས་པའི་གྲོགས་ངོས་བཟུང་ནས། ནམ་མཁའི་ཁམས་ནི་པདྨ་ལ། །ཞེས་པ་མན་ཆད་ཀྱིས་
དེ་ལ་བརྟེན་པའི་ཉེ་རྒྱུ་བསྒོམས་ནས་ལེའུ་དགུ་པས་སྤང་བྱ་ཐམས་ཅད་དག་པར་བྱས་ཏེ། ལེའུ་བཅུ་པ་དང་བཅུ་
གཅིག་པས་ཁམས་གསུམ་ཆོས་ཀྱི་རྒྱལ་པོའི་རྒྱལ་ཚབ་ཏུ་དབང་བསྐུར་ཏེ་རྟགས་མདོར་བསྡུས་བསྟན་ནས། ལེའུ་
དང་པོའི་ཚུལ་དུ་མངོན་པར་རྫོགས་པར་འཚང་རྒྱ་བ་ཡིན་ནོ། །དེ་ལྟ་ན་ལེའུ་བརྒྱད་པ་རིལ་གྱིས་ཉེ་རྒྱུ་སྟོན་པའི་ཕྱིར་
བརྗོད་བྱ་སྦས་པ། རྗོད་བྱེད་ཡན་ལག་ཡི་གེ་བསྡུས་དོན་གསུམ་ཀ མངོན་པར་རྟོགས་པ་ཉེ་བའི་རྒྱུ། བཤད་པའི་
རྒྱུད་རྡོ་རྗེ་གུར་གྱི་ལེའུ་བཅོ་ལྔ་པ་ནས་ཉེ་རྒྱུ་འབྱུང་ལ། ཁ་སྦྱོར་གྱི་དགུ་པའི་དང་པོ་དང་བཅུ་པའི་དང་པོ་གཉིས་ལས་
ཀྱང་འབྱུང་བ་ཡིན་ནོ། །དེ་ལྟར་ན་ལེའུ་འདིས་ཉེ་བའི་རྒྱུ་སྟོན་པའི་བཤད་པ་ནི་དེ་ཙམ་ཞིག་གིས་ཤེས་པར་ནུས་
སོ། །དེ་ལྟ་བུའི་ཉེ་རྒྱུ་དང་འབྲས་བུའི་རྣམ་འཕྲུལ་དེ་ཉིད་ལས་དང་པོ་པས་ད་ལྟ་ཉམས་སུ་ལེན་ཏེ་གསང་སྔགས་
འབྲས་བུ་ལམ་དུ་བྱེད་པའི་ཕྱིར་རོ། །གཞུང་ཡི་གེ་ཇི་ལྟ་བ་བཞིན་བཤད་པའི་དབང་དུ་བྱས་ན་
·དེ་ལྟར་ན་ལེའུ་འདི་དུམ་བུ་གསུམ་
དུ་གནས་པ་ལས། ཐོག་མར་བསྐྱེད་རིམ་གྱི་གཞུང་གི་བརྗོད་བྱའི་དོན་བསྐྱེད་རིམ་སྤྱི། རྗོད་བྱེད་ནི་ཡན་ལག་གི་
དོན། སྐུ་མདོག་གི་སྐབས་སུ་ཡི་གེའི་དོན་ཅུང་ཟད་ཀྱང་འཇུག་མངོན་པར་རྟོགས་པ་ནི་རྫོགས་པའི་རྟེན་བསྐྱེད་པའི་
རིམ་པ། བཤད་པའི་རྒྱུད་ནི་རྡོ་རྗེ་གུར་གྱི་ལེའུ་བཞི་པ་དང་བཅུ་གཉིས་པ་གཙོ་ཆེ་ལ་བསྐྱེད་རིམ་སྟོན་པའི་ལེའུ་བཅུ་
ཀས་ཀྱང་ཅི་རིགས་པར་ཕན་འདོགས་ལ། ཁ་སྦྱོར་གྱི་རབ་བྱེད་དྲུག་གིས་བསྐྱེད་རིམ་སྟོན་པ་ལས་འདི་ནི་གསུམ་
པའི་གསུམ་པ་ནས་འབྱུང་ངོ་། །ལུས་རྣམ་པར་གཞག་པ་ནི། མ་རྣམས་ཇི་ལྟར་འབྱུང་བ་དང་།ཇི་ལྟར་རིགས་པར་རྣལ་
འབྱོར་མའི། །བསྐྱེད་དང་གནས་དང་བྱེད་རྒྱུ་དང་། །ཞེས་བྱ་བའི་རྒྱས་པར་བཤད་པའོ། །གཞུང་གི་དོན་ལ་
གསུམ་ལས་དང་པོ་བཤད་པར་དམ་བཅའ་བ་ནི། བརྡ་དང་གནས་བསྟན་པའི་རྗེས་དེ་ནས་རྣལ་འབྱོར་མ་ལྷ་མོ་བཅོ་ལྔའི་དཀྱིལ་འཁོར་གྱི་
འཁོར་ལོ་བསྒོམ་པའི་ལེའུ་བཤད་པར་བྱའོ། །དེའང་རྣལ་འབྱོར་མའི་ཞེས་བྱ་བ་ནི་དེ་བཞིན་གཤེགས་པ་ལྷ་མོའི་དཀྱིལ་འཁོར་དུ་
སྤྲུལ་པ་སྟེ། རྡོ་རྗེ་རྩེ་མོ་ལས། སངས་རྒྱས་སྐུ་ཡང་བུད་མེད་གཟུགས་ཅན་དུ། །སེམས་ཅན་ཁམས་ནི་གདུལ་
ཕྱིར་ཡང་དག་བསྟན། །བུད་མེད་གཟུགས་ཀྱང་ཆོས་ཉིད་དག་པ་སྟེ། །སངས་རྒྱས་ཀུན་གྱི་རིགས་སུ་གནས་པར་
འགྱུར། །ཞེས་གསུངས་སོ། །གཞུང་གི་དོན་ལ་གསུམ་སྟེ་བསྐྱེད་རིམ་བསྒོམ་ཚུལ། རིམ་གཉིས་འབྲེལ་བ་ཅན་དུ་བསྒོམ་
ཚུལ། རྫོགས་རིམ་བསྒོམ་ཚུལ་ལོ། དང་པོ་ལ་གཉིས་ལས། དང་པོ་མདོར་བསྟན་པ་ནི། ནམ་མཁའི་ཁམས་སུ་བྷ་ག་
བསམ། །ཞེས་བྱ་བ་བློ་ཀ་གཅིག་ཡིན་ལ། ལྷག་མས་རྒྱས་པར་བཤད་པ་ཡིན་ནོ། །དེ་ལ་རེ་ཞིག་མངོན་པར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྟོགས་པའི་རིམ་པ་མདོ་ཙམ་བརྗོད་ན། ཚོགས་ཀྱི་ཞིང་མདུན་གྱི་ནམ་མཁར་སྤྱན་དྲང་ཞིང་མཆོད་པ་ཚད་མེད་པ་
བཞི་བསྒོམ་པ། སྟོང་པ་ཉིད་བསྒོམ་པ། སྲུང་བའི་འཁོར་ལོ་དུར་ཁྲོད་བརྒྱད་དང་བཅས་པ་བསྒོམ་པ་ནི་གོང་གི་
ལེའུ་གསུམ་པས་ཁ་བསྐངས་ལ། ཡན་ལག་བདུན་བྱ་བ་དང་སྟོང་པ་ཉིད་བསྒོམ་པའི་སྔགས་ནི་རྡོ་རྗེ་གུར་ལེའུ་བཅུ་
གཉིས་པ་ལས་འབྱུང་ལ། དེ་དག་གི་གོ་རིམ་ངེས་པའི་རྒྱུ་མཚན་ཡང་རྡོ་རྗེ་གུར་ལས། བླ་མ་སངས་རྒྱས་རྣམ་
མཆོད་ཅིང་། །བདུན་པོ་ཡོངས་སུ་དག་པར་བྱ། །ཞེས་བྱ་བ་དང་། བླ་མ་སངས་རྒྱས་མཆོད་པ་དང་། །དཀོན་
མཆོག་གསུམ་ལ་བདག་སྐྱབས་མཆི། །ཞེས་བྱ་བ་ལ་སོགས་པ་བདུན་པོ་རྣམ་པར་དག་པ་གསུངས་ནས། ཚངས་
པའི་གནས་ནི་བཞི་པོ་ཡིས། །སེམས་ཀྱི་ངལ་ནི་བསོ་བར་བྱ། །ཕྱི་ནས་བྱང་ཆུབ་སེམས་གནས་ཏེ། །དེ་རྗེས་
བསྲུང་བའི་དམ་ཚིག་གོ །ཞེས་གསུངས་སོ། །དེ་ལྟར་སྲུང་བའི་འཁོར་ལོའི་དབུས་སུ་ནམ་མཁའི་ཁམས་སུ་བྷ་ག་སྟེ་
ཆོས་ཀྱི་འབྱུང་གནས་ གྲུ་གསུམ་པ་བསམ་ཞིང་དེ་ཉིད་ཀྱི་ནང་དུ་རླུང་ནས་རིམ་པས་བསྒོམས་པའི་འབྱུང་བ་རིམ་བརྩེགས་ལ་
བར་དོའི་ཤེས་པ་ཞུགས་པ་ལས་ རྟེན་གྱི་དཀྱིལ་འཁོར་གྱི་འཁོར་ལོ་གཞལ་ཡས་ཁང་གདན་དང་བཅས་པ་ལྷ་བསྒོམ་པའི་སྔོན་དུ་ཅི་
རིགས་པར་བསྒོམ་པར་བྱའོ། །དེར་མངོན་པར་བྱང་ཆུབ་པ་ཚན་པ་བཅོ་ལྔ་ལས་ལྷ་མོ་བཅོ་ལྔ་ འོག་ནས་ཇི་ལྟར་འབྱུང་བ་བཞིན་
བསྐྱེད་པ་གསལ་གདབ་སྟེ། དེ་ནི་ལེའུ་འདི་ཉིད་ལས་འབྱུང་ངོ༌། །དེ་ནས་ཕྱི་མའི་གསུམ་པ་དང་རྡོ་རྗེ་གུར་ནས་
འབྱུང་བ་ལྟར་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པ་དང་ཡེ་ཤེས་འཁོར་ལོ་དགུག་གཞུག་བྱའོ། །དེ་
ནས་དབང་བསྐུར་བ་ནི་གུར་ལས་ཀྱང་འབྱུང་ལ། འདི་ཉིད་ཀྱི་ལེའུ་བཞི་པ་ནས་འབྱུང་བས་དབང་བསྐུར་ལ་ཕྱི་མའི་
ལེའུ་བཞི་པ་ནས་འབྱུང་བའི་རིགས་ཀྱི་བདག་པོའི་རྒྱས་གདབ་བོ ་སྟེ་ཡན་ལག་བཞི་རྫོགས་སུ་བསྒོམ། །དེ་ནས་རྡོ་རྗེ་གུར་
ནས་འབྱུང་བའི་མཆོད་བསྟོད་བདུད་རྩི་མྱང་བ་བྱས་ལ། འདི་ཉིད་ ཀྱི་འོག་ནས་འབྱུང་བའི་ཁ་དོག་གི་སྒོ་ནས་ཞེན་པ་
སྤངས་ཏེ་ལེའུ་དགུ་པས་དག་པ་རྗེས་སུ་དྲན་པར་བྱས་ནས་རྫོགས་རིམ་མམ་བཟླས་པའམ་སྤྱོད་ལམ་གྱི་རྣལ་འབྱོར་
ལ་འཇུག་པར་བྱའོ། །འདི་ནི་མདོར་བསྡུས་པ་ཙམ་སྟེ་ལས་དང་པོ་པ་ལ་ཕན་གདགས་པར་བྱ་བའི་ཕྱིར་མངོན་པར་
རྟོགས་པ་ཞིབ་ཏུའང་བཤད་པར་བྱའོ། །ད་ནི་རྒྱས་པར་བཤད་པ་ གཉིས། རྟེན་བསྐྱེད་པ་དང་། བརྟེན་པ་བསྐྱེད་པའོ། །དང་པོ་
ལ། འབྱུང་བ་བཞི་ལས་གཞལ་ཡས་ཁང་བསྐྱེད་པ་དང་། དེའི་དབུས་སུ་གདན་བསྒོམ་པ་གཉིས་ལས·་དང་པོ་ནི། བྷཾ་ལས་འཁོར་ལོ་ལཾ་ལས་
སའི་དཀྱིལ་འཁོར་དང་ ཝཾ་ལས་ཆུའི་དཀྱིལ་འཁོར་ནི་ སའི་སྔོན ཏེ་འོག་ཏུ་བསྒོམ་ཞིང༌། །ཞེས་བྱ་བ་ལ་སོགས་པ་_ནི་རིམ་པ་ཇི་ལྟར་
རིགས་པར་ཏེ་ཆུའི་འོག་ཏུ་རི་ལས་བྱིན་ཟ་མོའི་དཀྱིལ་འཁོར་དང་། དེའི་འོག་ཏུ་ཡཾ་ལས་རླུང་གི་དཀྱིལ་འཁོར་ཆེན་པོ་སྟེ་རྒྱུའི་ཡན་ལག་བསྒོམ་པར་བྱའོ། །
འདིར་ལྷ་རྣམས་ཀྱིས་ནི་ཞེས་པའི་དོན་ལ་གཞན་དག་ནམ་མཁའ་ལ་གནས་པས་ན་ལྷ་སྟེ་དེ་རྣམས་ཀྱི་ངོ་བོ་རླུང་ཆེན་ཞེས་དང་། ཡང་ལྷ་རྣམས་ཀྱིས་ས་ལ་དག་
སྦྱོར་བ་ན། ཁུ་བ་མི་འབྱུང་བར་རླུང་ཙམ་འཕོ་བ་ལ་ལྷ་རྣམས་སྐྱེས་བས་ན་ལྷ་རྣམས་ཀྱི་ནི་རླུང་ཆེན་ཞེས་ཚིག་ཕྱི་མ་ཁོ་ན་དང་འགྲེལ་པའི་བཤད་པ་
དང༌། ཡང་བརྟེན་པ་ལྷ་རྣམས་ཀྱི་ནི་རྟེན་འབྱུང་བ་བཞི་དང་། གཞལ་ཡས་ཁང་རྣམས་བསྒོམ་པའི་ཚུལ་སྤྱི་ལ་སྦྱར་བ་དང༌། ཡང་ལྷ་རྣམས་ཀྱི་ནི་རྟེན་
གཞལ་ཡས་ཁང་བསྐྱེད་པའི་རྒྱུ་རླུང་ཆེན་སོགས་འབྱུང་བ་བཞི་དང་སྦྱར་བ་སོགས་མང་དུ་ཡོད་ཀྱང་གནས་པའི་དོན་ནི་སྤྱན་མ་ལ་སོགས་པའི་ལྷ་རྣམས་ཀྱི་རང་
བཞིན་ཞེས་འབྱུང་བ་བཞིའི་ངོ་བོ་དང་། འདིར་བསྟན་པའི་གོ་རིམ་ཙམ་གསུངས་པའོ། །དེའི་དོན་ལ་འདིར་རླང་ནས་མས་རིམ་དུ་བསྒོམ་པར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བྱའོ། །དེ་ལྟ་ན་སློབ་དཔོན་པདྨ་བ་དང་ཌོམྦི་པས་ བདུད་རྩི་འོད་དུ་ལུགས་བཟློག་ཏུ་ས་ནས་སྒོམ་པ_ར་བཤད་པ་དང་མི་འགལ་
ལམ་སྙམ་ན་མི་འགལ་ཏེ། དེ་དག་ནི་བྱང་ཆུབ་ཀྱི་སེམས་ཀྱི་དཀྱིལ་འཁོར་དང་འཁོར་ལོ་བཞིའི་གོ་རིམ་ལ་
དགོངས་པ་ཡིན་ཏེ། འདི་ཉིད་ཀྱི་ལེའུ་བཅུ་པ་ལས། རེག་པ་སྲ་བའི་བག་ཆགས་ཀྱིས། །ས་ནི་དེ་ལས་སྐྱེ་བར་
འགྱུར། །བྱང་སེམས་གཤེར་བའི་རྣམ་པ་ཡིས། །ཆུ་ཡི་ཁམས་ནི་འབྱུང་བར་འགྱུར། །བསྐྱོད་པ་ལས་ནི་དྲོད་སྐྱེ་
སྟེ། །འགྲོ་བས་རླུང་དུ་རབ་ཏུ་གྲགས། །ཞེས་འབྱུང་བ་དང་། ཡང་ལྟེ་བ་ས། སྙིང་ག་ནི་ཆུ། མགྲིན་པ་
མེ། སྤྱི་བོ་རླུང་གི་རང་བཞིན་ཡིན་པའི་ཕྱིར་རོ། །རླུང་ནས་ལུགས་འབྱུང་དུ་བསྒོམ་པ་ནི་ཕྱི་རོལ་གྱི་འབྱུང་བ་རླུང་
ནས་རིམ་གྱིས་ཆགས་པ་དང་། ལུས་ཀྱི་དཀྱིལ་འཁོར་ལ་དགོངས་ཏེ་ཁ་སྦྱོར་ལས། རྐང་པའི་མཐིལ་དུ་རྩོམ་ཆེན་
རླུང་། །གཞུ་ཡི་དབྱིབས་སུ་ཡང་དག་གནས། །སུམ་མདོར་ཡང་ནི་མེ་ཡིན་ཏེ། །གྲུ་གསུམ་འབར་བའི་དབྱིབས་
སུ་གནས། །ལྟོ་བར་ཡང་ནི་ཆུ་ཡིན་ཏེ། །ཟླམ་པོའི་གཟུགས་སུ་ཡང་དག་གནས། །སྙིང་གར་ཡང་ནི་ས་ཉིད་
དེ། །ཀུན་ནས་གྲུ་བཞི་པ་ཉིད་དོ། །ཞེས་འབྱུང་ངོ༌། །དེ་དག་ནི་ཡན་ལག་ཙམ་ཡིན་ལ་གཙོ་བོར་ས་ནས་བསྒོམ་
པ་ནི་སྦྱང་གཞི་ལུས་གྲུབ་པའི་མངལ་གྱི་སྔོན་འགྲོ་སྦྱོང་བས་དྲི་མ་ཆུང་ལ། རླུང་ནས་བསྒོམ་པ་ནི་མངལ་གྱི་དངོས་
གཞི་སྦྱོང་བས་ན་ཅུང་ཟད་ཟབ་སྟེ། ཕྱག་རྒྱ་ཆེན་པོ་ཐིག་ལེ་ལས། རྣམ་ཤེས་ལས་ནི་སྐྱེས་པ་རླུང་། །དེ་ལས་མེ་
ནི་འབྱུང་བར་འགྱུར། །དེ་ལས་སྐྱེས་པ་ཆུ་ཡིན་ཏེ། །དེ་ལས་དབང་ཆེན་འབྱུང་བར་འགྱུར། །དེ་ལས་ཕུང་པོ་
འབྱུང་བར་འགྱུར། །དེ་ལས་སྐྱེ་མཆེད་འབྱུང་བར་འགྱུར། །དེ་ལས་རྣམ་ཤེས་སྐྱེ་འགྱུར་ཏེ། །དེ་ལས་ཡེ་ཤེས་
སྐྱེ་བར་འགྱུར། །བརྒྱ་རྩ་བརྒྱད་ཀྱི་སྦྱོར་བས་སོ། །ཞེས་གསུངས་པ་ཡིན་ནོ། །གང་ལྟར་ཡང་འདྲ་བར་སྣང་
བས་ན་སྦྱང་གཞི་གཙོ་ཆེ་ཆུང་ཅུང་ཟད་ཡོད་ཀྱང་ས་ནས་རིམ་གྱིས་བསྒོམས་པས་བཏུབ་མོད་སྙམ་ན། བདེན་མོད་འོན་
ཀྱང་འདིར་གཙོ་བོར་རླུང་ནས་བསྒོམ་པར་བྱ་སྟེ། རྡོ་རྗེ་གུར་ལས། ནམ་མཁའི་ཁམས་ཀྱི་དབུས་གནས་པར། །རྡོ་རྗེའི་དཀྱིལ་
འཁོར་བསྒོམ་པར་བྱ། །རྡོ་རྗེའི་དཀྱིལ་འཁོར་སྟེང་དུ་ཡང་། །གསལ་བའི་དཀྱིལ་འཁོར་བསྒོམ་པར་བྱ། །
གསལ་བའི་དཀྱིལ་འཁོར་དབུས་གནས་པར། །ཆུ་ཡི་དཀྱིལ་འཁོར་བསྒོམ་པར་བྱ། །ཆུ་ཡི་དཀྱིལ་འཁོར་སྟེང་དུ་
ནི། །བརྟུལ་ཞུགས་ཅན་གྱིས་དབང་ཆེན་བསྒོམ། །ཞེས་འབྱུང་བ་ཡིན་ནོ། །དེ་ནས་རྐྱེན་གྱི་ཡན་ལག་ནི། དེ་རྣམས་ཉིད་ཇི་
ལྟར་བསྒོམ་པ་པོའི་སེམས་འབྲུ་ལྔ་སོགས་ཀྱི་རྣམ་པ་ཅན་དང་འདྲེས་པ་ལས་འབྱུང་ཞིང་སྐྱེས་པའང་ངོ་། །དེ་ཐམས་ཅད་ཀྱང་གཞིའི་ཡན་ལག་ཨེ་ལས་ཆོས་
འབྱུང་གྲུ་གསུམ་པའི་ནང་ལས་སམ། ནང་དུ་སྐྱེས་པའི་དཀྱིལ་འཁོར་གྱི་འཁོར་ལོ་གྲུ་བཞི་པ་ལ་སོགས་པ་བསྒོམ་པར་བྱ་བ་ཉིད་དོ། །གཞལ་ཡས་ཁང་དེའི་
ནང་དུ་པདྨ་འདབ་བརྒྱད་གཉིས་བརྩེགས་པའི་འཕར་མ་གཉིས་དང་ལྡན་པ་དེའང་དྭངས་ཤིང་གསལ་བའམ་ཡ་ཡོ་བས་དག་པ་ཞིག་རལ་ལ་སོགས་པའི་སྐྱོན་
མེད་པ་འཕར་མ་གཉིས་སུ་འོང་བའི་རྒྱུ་མཚན་ནི་ནང་མས་ ཡུམ་གྱི་བྷ་གའི་ཟེ་འབྲུ་སྟེ་རྩ་དབུ་མ་མཚོན་ལ། ཆོས་ཀྱི་
འབྱུང་གནས་ཀྱི་བྷ་ག་གྲུ་གསུམ་གྱིས་ནི་ཕྱིའི་འཕར་མ་མཚོན་ཏེ་དེའང་གསང་བ་ཆོས་ཀྱི་དཀྱིལ་འཁོར་དང་ཏིང་ངེ་
འཛིན་གྱི་དཀྱིལ་འཁོར་བསྲེ་བའི་དགོས་པའོ འདིར་ཡང་འཕར་མ་གཉིས་ལ་བཞེད་ཚུལ་མི་འདྲ་བ་མང་དུ་སྣང་ནའང་རང་ལུགས་ཀྱི་གཙོ་བོ་ནི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འདི་ཉིད་དོ། །གཉིས་པ་གདན་བསྒོམ་པ་ནི། གཞལ་ཡས་ཁང་དེའི་དབུས་སུ་ཤི་བ་སྟེ་རོ་བཅོ་ལྔ་ཡི་གདན་གྱི་བདག་ཉིད་ཉི་མའི་དཀྱིལ་འཁོར་ལ་གནས་པར་
བསམ་པར་བྱའོ། བརྟེན་པ་ལྷ་བསྐྱེད་པ་ལ་ལྔ་སྟེ། མངོན་པར་བྱང་ཆུབ་པ་ལྔ་ལས་ལྷ་རྣམས་བསྐྱེད་པའི་ཚུལ་
དང༌། ཕྱོགས་གང་དུ་ལྷ་མོ་གང་དགོད་པ་དང་། ལྷ་མོ་རྣམས་ཀྱི་མཚན་ཉིད་དང་། དེ་ལྟར་བསྒོམས་པའི་ཕན་
ཡོན་དང་། ཁ་དོག་གི་སྒོ་ནས་ཞེན་པ་སྤང་བར་བྱ་བའི་ཕྱིར་རྒྱལ་བ་དྲུག་གི་བདག་ཉིད་ཡན་ལག་དྲུག་ཏུ་བསྒོམ་
པའོ། །དང་པོ་ལ་ཡང་ གཉིས། ལྷ་མོ་རྣམས་ཀྱི་མངོན་བྱང་དང་
། རྒྱུ་རྡོ་རྗེ་འཛིན་པའི་བསྐྱེད་ཆོག་གོ །དང་པོ་ལ་ལྔ་ལས། ཐོག་མ་ལྷ་
མོ་རྣམས་ཀྱི་མངོན་པར་བྱང་ཆུབ་པའི་ཚུལ་ནི་དེའི་སྟེང་དུ་ཞེས་བྱ་བ་ལ་སོགས་པ་སྟེ། འདི་འཆད་པ་ནི་སྤྱིའི་དོན་
དང༌། ཡན་ལག་གི་དོན་གཉིས་ལས། དང་པོ་ལ་གསུམ་སྟེ། གང་བསྒོམ་པའི་དོན་དང་། ཇི་ལྟར་བསྒོམ་པའི་
ཚུལ་དང་། དེ་ལྟར་བསྒོམ་པའི་འཐད་པའོ། །དང་པོ་ནི་མངོན་པར་བྱང་ཆུབ་པ་ལྔ་སྟེ། དེའང་གདན་རྣམས་ཀྱི་
སྟེང་དུ་ཨཱ་ལི་ཕྲག་གཉིས་སྐར་མའི་རྣམ་པ་ལྟ་བུ་ཚན་པ་བཅོ་ལྔ་ཕྲག་གཉིས་བསམ་སྟེ། སུམ་ཅུ་རྩ་གཉིས་པོ་དེ་ནི་
མཚན་བཟང་པོ་སུམ་ཅུ་རྩ་གཉིས་སུ་མོས་པ་བྱའོ། །དེ་གྱུར་པ་ལས་ཟླ་བའི་དཀྱིལ་འཁོར་བཅོ་ལྔ་དུས་གཅིག་ཏུ་
བསྐྱེད་དེ་མེ་ལོང་ལྟ་བུའི་ཡེ་ཤེས་སོ། །ཡང་ཟླ་བའི་སྟེང་དུ་ཀཱ་ལི་སོ་བཞིའི་སྟེང་དུ་ཡ་ར་ལ་ཝ་ཌ་བྷ་དྲུག་བསྣན་
པས་བཞི་བཅུ། དེ་ཕྲག་གཉིས་མར་མེའི་རྣམ་པ་དང་འདྲ་བ་བརྒྱད་ཅུ་པོ་དཔེ་བྱད་བཟང་པོ་བརྒྱད་ཅུའོ། །དེ་ལས་
ཉི་མ་བཅོ་ལྔ་སྟེ་མཉམ་པ་ཉིད་ཀྱི་ཡེ་ཤེས་སོ། །དེ་དག་གི་བར་རྣམས་སུ་ཨོཾ་ཨ་ཨ་ལ་སོགས་པ་ས་བོན་བཅོ་ལྔ་ལས་
ཕྱག་མཚན་གྲི་གུག་ས་བོན་གྱིས་མཚན་པ་བཅོ་ལྔ་སྟེ་སོ་སོར་རྟོག་པའི་ཡེ་ཤེས་སོ། །སོ་སོའི་ས་བོན་ཕྱག་མཚན་
དང་ཟླ་བ་ཉི་མ་འདྲེས་པ་ནི་བྱ་བ་ནན་ཏན་གྱི་ཡེ་ཤེས་སོ། །དེ་ལས་ལྷ་མོ་བཅོ་ལྔའི་སྐུ་དུས་གཅིག་ཏུ་བསྐྱེད་དེ་ཆོས་
ཀྱི་དབྱིངས་ཤིན་ཏུ་རྣམ་པར་དག་པའི་ཡེ་ཤེས་སུ་མོས་པ་བྱའོ། །གཉིས་པ་ཇི་ལྟར་བསྒོམ་པའི་ཚུལ་ནི། ཁ་ཅིག་
འདི་སྐད་དུ། གལ་ཏེ་ཟླ་བ་ལ་སོགས་པ་དེ་དག་མེ་ལོང་ལྟ་བུའི་ཡེ་ཤེས་ལ་སོགས་པ་ཡིན་ནས་བསྒོམ་མམ་མིན་
ཡང་བསྒོམ། དང་པོ་ལྟར་ན་གྲུབ་ཟིན་པ་ལ་བསྒྲུབ་པར་འགྱུར་ལ། གཉིས་པ་ལྟར་ན་སྤྲང་པོས་རྒྱལ་པོར་རློམ་པ་
ལྟར་བསྒོམས་ཀྱང་མི་འགྲུབ་བོ་སྙམ་ན། ཡིན་ནས་བསྒོམ་པ་ལ། འདི་ལ་ཡང་འབྲས་བུ་དངོས་ཡིན་པ་དང་ཆོས་
ཉིད་དམ་རྣམ་པ་ཡིན་པ་གཉིས་ལས་འདི་ནི་ཆོས་ཉིད་དམ་རྣམ་པ་ཡིན་ལ་དེའང་ཚུལ་འདི་ལྟར་བསྒོམ་སྟེ་མེ་ལོང་ཡེ་
ཤེས་སོགས་རྣམ་པ་ཟླ་བ་ལ་སོགས་པར་བསྒོམས་པས་བསྒོམ་སླ་བས་རྣམ་པ་ལམ་དུ་བྱེད་པ་ཞེས་བྱ། རྣམ་པ་དེ་ཉིད་ལ་
དོན་མེ་ལོང་ལྟ་བུའི་ཡེ་ཤེས་ལ་སོགས་པར་མོས་པ་བྱས་པས་ མཐར་ལན་ཅིག་དེ་འཐོབ་པར་འགྱུར་བས་མོས་པ་ལམ་
དུ་བྱེད་པ་སྟེ། ཟླ་བ་མེ་ལོང་ཡེ་ཤེས་ལྡན། །ཞེས་འབྱུང་ངོ༌། །དེའང་སངས་རྒྱས་ལ་མངའ་བའི་མེ་ལོང་ལྟ་བུ་ལ་
སོགས་པའི་ཡེ་ཤེས་ལྔ་ནི་འདི་ཉིད་ཡིན་སྙམ་དུ་འབྲས་བུ་ད་ལྟ་ཉིད་ནས་བསྒོམས་པས་འབྲས་བུ་ལམ་དུ་བྱེད་
པའོ། །དེས་བདག་གི་རྒྱུད་ལ་ཚོགས་སོག་ཅིང་སྒྲིབ་པ་འདག་པའི་རྟེན་འབྲེལ་དུ་འགྱུར་བས་ན་བྱིན་རླབས་ལམ་དུ་
བྱེད་པའོ། །དེ་བས་ན་རྣམ་པ་དེ་ལ་ངོ་བོར་ཞེན་པས་ན་ཞེན་པས་འཇུག་པའི་ལམ། ཐབས་དེས་དེ་བཞིན་གཤེགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པའི་ཐུགས་རྗེས་མི་སླུ་བས་འབྲེལ་པས་མི་བསླུ་བའི་ལམ་ཞེས་བྱའོ། །གསུམ་པ་དེ་ལྟར་བསྒོམ་པའི་འཐད་པ་ནི་
མངོན་པར་བྱང་ཆུབ་པ་ལྔ་ལས་མངོན་བྱང་དང་པོའི་དབང་དུ་བྱས་ན་ཅིའི་ཕྱིར་མེ་ལོང་ལྟ་བུ་ཞེས་བྱ། ཅིའི་ཕྱིར་རྣམ་
པ་ཟླ་བར་བསྒོམ། ཅིའི་ཕྱིར་རྒྱུ་ཨཱ་ལི་ལས་བསྐྱེད། ཅིའི་ཕྱིར་ཁ་དོག་དཀར་པོར་བསྒོམ་པའམ་འོད་ཟེར་དཀར་པོ་
འཕྲོ་བ་ཡིན་ཞེ་ན། དང་པོ་ནི་ཆོས་ཐམས་ཅད་གཟུགས་བརྙན་གྱི་ཚུལ་གྱིས་སྣང་བས་མེ་ལོང་དང་འདྲ་བས་མེ་ལོང་
ལྟ་བུ་སྟེ། ཡེ་ཤེས་གྲུབ་པ་ལས། ཇི་ལྟར་གཟུགས་བརྙན་མེ་ལོང་ལ། །རང་ཉིད་ངེས་པར་སྣང་བ་བཞིན། །དེ་
བཞིན་ཆོས་སྐུའི་ཡེ་ཤེས་ནི། །སྣང་བས་མེ་ལོང་ཞེས་བྱའོ། །ཞེས་སོ། །དེ་ཉིད་གཟུགས་ཀྱི་ཕུང་པོ་དང་ཀུན་
གཞི་དག་པའི་བདག་ཉིད་དོ། །གཉིས་པ་དེ་ཟླ་བ་ཁོ་ནར་བསྒོམ་པ་ནི་ཟླ་བ་དང་འདྲ་བའི་ཕྱིར་ཏེ། རྡོ་རྗེ་རྩེ་མོ་དང་
ཁ་སྦྱོར་ལས། ཡིད་གཉིས་ཀུན་ལས་རྣམ་གྲོལ་བ། །རྣམ་པར་རྟོག་པའི་རབ་རིབ་འཕྲོག །ཉོན་མོངས་དྲི་མ་ཀུན་
ལས་འདས། །ཟླ་མཚུངས་སེམས་ནི་ཟླ་བ་ཉིད། །ཅེས་དྲི་མ་དང་བྲལ་བར་འདྲ་བས་སོ། །གསུམ་པ་དེ་ཨཱ་ལི་
ལས་བསྐྱེད་པ་ནི་ཡེ་ཤེས་དེ་ཉིད་སྐུའི་རྣམ་པར་བྱུང་བ་ན་_ཨ་ལིའི་རྒྱུ་མཐུན་གྱི་འབྲས་བུ་མཚན་སོ་གཉིས་གྱི་རྣམ་པ་ཡིན་པས་
ཏེ། སངས་རྒྱས་ཀུན་གྱི་ཡོན་ཏན་འདིར། །ཨ་སོགས་གཟུགས་ཀྱིས་འཇུག་པར་འགྱུར། །ཞེས་སོ། །བཞི་པ་
ཟླ་བ་འོད་དཀར་པོར་བསྒོམ་པ་ནི། ཡེ་ཤེས་དེ་རང་བཞིན་གྱིས་རྣམ་པར་རྟོག་པ་དང་བྲལ་བས་སོ། །ཡང་མངོན་
བྱང་གཉིས་པ་འདི་ལ་བཞི་ལས། །དང་པོ་ཅིའི་ཕྱིར་མཉམ་པ་ཉིད་ཡིན་ཞེ་ན། ཡེ་ཤེས་གང་གིས་ཐམས་ཅད་
མཉམ་པ་ཉིད་དུ་རྟོགས་པ་སྟེ། དེ་བཞིན་གཤེགས་ཀུན་ཡེ་ཤེས་ཏེ། །རང་གི་དང་ནི་འགྲོ་བའི་ཡང་། །དངོས་ཉིད་
གཅིག་པར་ཐུགས་ཆུད་པས། །མཉམ་ཉིད་ཡེ་ཤེས་ཞེས་བྱའོ། །ཞེས་སོ། །ཡེ་ཤེས་དེ་ནི་ཚོར་བའི་ཕུང་པོ་དང་
ཉོན་མོངས་པ་ཅན་གྱི་ཡིད་རྣམ་པར་དག་པའི་བདག་ཉིད་ཀྱི་ཕྱིར་རོ། །གཉིས་པ་དེ་ཉི་མར་བསྒོམ་པ་ནི་ཉི་མ་དང་འདྲ་
བའི་ཕྱིར་ཏེ། ཉི་མས་མུན་པ་ཐམས་ཅད་མཉམ་པར་འཇོམས་པས་སམ། ཡང་ན་ཡེ་ཤེས་དེ་སེམས་ཅན་ལ་
ཆགས་པས་སེམས་ཅན་འཛིན་ཏེ སཾ་ཊིར། སྙིང་རྗེས་གདུག་པ་ འདུལ་ནས་ཡང་དག་པའི་ལམ་དུ་དབུགས་དབྱུང་། །
སེམས་ཅན་རྗེས་སུ་འཛིན་པ་པོ། །དགེ་བའི་ཆོས་ཀྱིས་ཡང་དག་གང་། །ཉོན་མོངས་ཐམས་ཅད་ངེས་པར་
གནོན། །ཞེའོ། །གསུམ་པ་ཉི་མའི་འོད་དམར་པོར་བསྒོམ་པ་ནི། ཡེ་ཤེས་དེ་སེམས་ཅན་ལ་རྗེས་སུ་ཆགས་
པའོ། །བཞི་པ་ཀཱ་ལིས་མཚན་པ་ནི་ཡེ་ཤེས་དེ་སྐུའི་རྣམ་པར་འབྱུང་བ་ན་ཀཱ་ལིའི་རྒྱུ་མཐུན་གྱི་འབྲས་བུ་དཔེ་བྱད་བརྒྱད་
ཅུར་འགྱུར་བས་ཀཱ་ལི་ལས་བསྐྱེད་དེ། སངས་རྒྱས་ཡོན་ཏན་ཀ་སོགས་ཀྱི། །གཟུགས་ཀྱི་གཟུགས་བརྙན་ལྟ་བུ་
ཡི། །རྣལ་འབྱོར་གྱིས་ནི་འཇུག་པར་འགྱུར། །ཞེས་སོ། །འོག་མ་གསུམ་ལ་གཉིས་གཉིས་ལས་དང་པོ་མངོན་
བྱང་གསུམ་པ་སོ་སོར་རྟོག་པའི་ཡེ་ཤེས་ནི། རང་བཞིན་གྱིས་འོད་གསལ་བས་ཤེས་བྱ་ཐམས་ཅད་མ་འདྲེས་པར་
མཁྱེན་པ་སྟེ། གདོད་ནས་དག་ཅིང་དྲི་མ་མེད། །རང་བཞིན་གྱིས་ནི་འོད་གསལ་བ། །ཕན་ཚུན་ཁྱབ་པའི་ཡེ་ཤེས་
པས། །སོ་སོར་རྟོག་པ་ཅན་ཞེས་བཤད། །ཅེས་སོ། །དེ་ཉིད་འདུ་ཤེས་ཀྱི་ཕུང་པོ་དང་ཡིད་ཀྱི་རྣམ་པར་ཤེས་པའི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བདག་ཉིད་ཅན་ནོ། །གཉིས་པ་དེ་ཕྱག་མཚན་དུ་བསྒོམ་པའང་འདྲ་བའི་ཕྱིར་ཏེ། བྱང་ཆུབ་སྤྱོད་དང་དེ་བཞིན་
ས། །ཡེ་ཤེས་དག་པ་ཟག་པ་མེད། །དེ་ཕྱིར་དཀྱིལ་འཁོར་ནང་གནས་པ། །དེ་ཡི་རང་གི་ཕྱག་མཚན་བརྟག །
ཅེས་སོ། །མངོན་བྱང་བཞི་པ་བྱ་བ་ནན་ཏན་ནི། སངས་རྒྱས་ཐམས་ཅད་ཀྱི་མཛད་པ་རོ་གཅིག་པ་སྟེ། ཀུན་ཏུ་
ཀུན་ནས་སངས་རྒྱས་ཀྱི། །སངས་རྒྱས་མཛད་པ་ལ་འཇུག་པ། །སངས་རྒྱས་ཐམས་ཅད་མཛད་གཅིག་པས། །
བྱ་བ་གྲུབ་པ་ཞེས་བཤད་དོ། །ཞེས་སོ། །དེ་ཉིད་འདུ་བྱེད་ཀྱི་ཕུང་པོ་དང་སྒོ་ལྔའི་རྣམ་ཤེས་ཀྱི་བདག་ཉིད་དོ། །
གཉིས་པོ་དེ་འདྲེས་པར་བསྒོམ་པའང་དེ་འདིར་_མཛད་པ་རོ་གཅིག་ཏུ་གྱུར་པ་དང་འདྲ་བས་སོ། །མངོན་བྱང་ལྔ་པ་
ཆོས་ཀྱི་དབྱིངས་ལ་ཆོས་ནི་ཕུང་པོ་ལྔའི་བདག་ཉིད་དམ། སྒྲིབ་པ་ཐམས་ཅད་ཀྱི་བདག་ཉིད་དོ། །དེ་དག་གི་
དབྱིངས་ནི་རྒྱུའོ། །དེ་གང་ཞེ་ན་རྣམ་པར་དག་པ་སྟེ་སྤྲོས་པ་དང་བྲལ་བའོ། །ཡང་ན་ཆོས་ནི་སངས་རྒྱས་ཀྱི་ཆོས་
སོ། །དབྱིངས་ནི་རྒྱུའོ། །དེ་སྒྲིབ་པ་ཐམས་ཅད་ལས་གྲོལ་བ་ སྟེ་མདོར་ན་འཁོར་འདས་ཀྱི་ཆོས་ཐམས་ཅད་ཀྱི་དབྱིངས་མ་ལུས་པ་
ཐུགས་སུ་ཆུད་ཅིང་སྒྲིབ་པ་ཐམས་ཅད་ལས་རྣམ་པར་གྲོལ་བའི་ཡེ་ཤེས་ཡིན་པའི་ཕྱིར་སྟེ། ཡེ་ཤེས་གྲུབ་པ་ལས། གང་ཚེ་ཉོན་མོངས་
ཤེས་བྱའི་སྒྲིབ། །ཐམས་ཅད་ལས་གྲོལ་དེ་ཡི་ཚེ། །རྣལ་འབྱོར་པ་མཆོག་རྡོ་རྗེ་ཅན། །ཤིན་ཏུ་རྣམ་དག་ཅེས་
བཤད་དོ། །དེ་ཉིད་རྣམ་ཤེས་ཀྱི་ཕུང་པོ་དང་བྱང་ཆུབ་ཀྱི་སེམས་ཀྱི་བདག་ཉིད་དོ། །གཉིས་པ་དེ་སྐུ་རྫོགས་པ་དང་
མཐུན་ཏེ་སངས་རྒྱས་ཀྱི་ཡེ་ཤེས་ཐམས་ཅད་ཡོངས་སུ་རྫོགས་པ་དང་འདྲ་བས་སོ། །དེ་ལྟར་ན་མངོན་པར་བྱང་ཆུབ་
པ་ལྔ་པོ་འདི་སྦྱང་གཞི་ལམ་དང་འབྲས་བུ་དང་བཅས་པ་གོ་བར་བྱའོ། །ཡེ་ཤེས་ཀྱི་ངེས་ཚིག་ནི་འཕགས་པ་བྱམས་
པས་བཤད་པ་ལ་སོགས་པའང་འདི་དང་དོན་འདྲའོ། །འདིར་བྲིས་པ་ནི་སངས་རྒྱས་ཀྱི་སའི་དགོངས་པ་དང་ཡེ་
ཤེས་གྲུབ་པ་ལས་གསུངས་པ་དང་། རྡོ་རྗེ་རྩེ་མོ་དང་ཁ་སྦྱོར་ལས་གསུངས་པ་ཡིན་ནོ། །ཚིག་གི་དོན་ལ། དང་
པོར་ཨཱ་ལི་ཀཱ་ལི་སྤངས་པའི་མངོན་བྱང་དང་། མ་སྤངས་པའི་དང་། ཡེ་ཤེས་ཀྱི་མིང་དང་སྦྱར་བ་གསུམ་སྟེ་ཚིག་
དོན་དངོས་རྟོགས་པར་སླའོ་ སྟེ་དང་པོ་ནི་གདན་དེ་རྣམས་ཀྱི་སྟེང་དུ་ཟླ་བ་བཅོ་ལྔ་སྐད་ཅིག་གིས་བསྒོམ་པ་ཡིན་ཞིང་། ཟླ་བ་བཅོ་ལྔ་པོ་དེའི་སྟེང་དུ་
ལྷ་མོ་བཅོ་ལྔའི་ས་བོན་ཨཱ་ལི་བཅོ་ལྔ་ཉིད་བསྒོམ་ལ་ཕྱིས་ནས་དྲང་སྲོང་བདུད་ལས་རྒྱལ་བའི་བུར་གྱུར་པས་སམ། བདུད་མུན་པ་ལས་རྒྱལ་བས་ན་བདུད་ལས་
རྒྱལ་བ་སྟེ། ཉི་མའི་དཀྱིལ་འཁོར་བཅོ་ལྔས་མནན་ཅིང་སྟེང་འོག་གི་ཉི་ཟླ་གཉིས་དབུས་ཀྱི་ས་བོན་ལ་འདུས་ཤིང་རོ་གཅིག་ཏུ་གྱུར་པ་ལས་བདེ་བ་ཆེན་པོའི་རང་
བཞིན་ལྷ་མོ་བཅོ་ལྔའི་སྐུར་སྒོམ་པར་བྱའོ། །གཉིས་པ་ནི། གདན་བཅོ་ལྔའི་སྟེང་དུ་ཨཱ་ལི་ཕྲག་གཉིས་པ་བཅོ་ལྔ་ལས། ཟླ་བའི་དཀྱིལ་འཁོར་བཅོ་ལྔའི་
གཟུགས་ཀྱིས་གནས་པ་དང་། དེའི་སྟེང་དུ་ཀཱ་ལི་ཕྲག་གཉིས་བཅོ་ལྔའི་གཟུགས་ཀྱིས་ཏེ་རང་བཞིན་ལས་སྣང་བྱེད་ཉི་མའི་དཀྱིལ་འཁོར་བཅོ་ལྔ་བསྒོམ་པར་བྱ་
བ་ཉིད་དོ། །བར་གྱི་ས་བོན་སྔ་མ་དང་འདྲ་ཞིང་ཟླ་བ་ཉི་མ་གཉིས་དབུས་ཀྱི་ས་བོན་ལ་འདུས་པ་ལས། དཀར་མོ་ལ་སོགས་པ་ལྷ་མོ་བཅོ་ལྔ་བསྐྱེད་པར་རབ་ཏུ་
གྲགས་སོ། །འདིར་དཀར་མོ་དང་པོར་སྨོས་པ་ནི་ཚོར་བའི་ཕུང་པོའི་སྒོ་ནས་ཏེ། ཚོར་བ་བདེ་སྟོང་ལྷན་སྐྱེས་མྱོང་བས་སོ། །ཞེས་དགོངས་པའོ་ཞེས་གསུང་
ངོ་། །གསུམ་པ་ནི། མངོན་བྱང་ལྔ་པོ་དེས་ཀྱང་ཡེ་ཤེས་ལྔ་མཚོན་པ་སྟེ། ཟླ་བ་ནི་མེ་ལོང་ལྟ་བུའི་ཡེ་ཤེས་དང་ལྡན་ཞིང་། བདུན་གྱི་བདུན་པ་ཞེས་པ་ཤིང་
རྟ་བདུན་གྱིས་དྲངས་ཤིང་། ཤིང་རྟ་རེ་རེ་ལ་རྟ་བདུན་བདུན་ཡོད་པས་ཉི་མ་དེ་ནི་མཉམ་པ་ཉིད་ཀྱི་ཡེ་ཤེས་དང་ལྡན་ལ། ཉི་ཟླའི་བར་དུ། རང་གི་ལྷའི་ས་བོན་
དང༌། དེ་ལས་ཕྱག་མཚན་གྲི་གུག་བསྐྱེད་པ་ནི་སོ་སོར་རྟོག་པའི་ཡེ་ཤེས་སུ་བརྗོད་པར་བྱ་ཞིང་། ཉི་ཟླ་ཕྱག་མཚན་ཐམས་ཅད་གཅིག་ཏུ་འདྲེས་པར་གྱུར་པ་ནི་
བྱ་བ་ནན་ཏན་གྱི་ཡེ་ཤེས་ཉིད་ཡིན་ལ། དེ་ལས་ལྷ་མོ་བཅོ་ལྔའི་སྐུ་རྫོགས་པར་བསྒོམ་པ་ནི་ཆོས་ཀྱི་དབྱིངས་ཀྱི་ཡེ་ཤེས་དག་པ་སྟེ། དེ་ལྟར་ན་སྔགས་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
མཁས་པས་ལྷ་བསྐྱེད་པའི་ཆོ་ག་གོང་དུ་གསུངས་པའི་ཚུལ་འདིས་མངོན་བྱང་རྣམ་པ་ལྔ་པོ་ཡེ་ཤེས་ལྔ་ཐོབ་པའི་ཆེད་དུ་བསྒོམ་པར་བྱ་བ་ཉིད་དོ། །དེ་ལྟར་
སྦྱང་གཞི་དང་སྦྱོང་བྱེད་ལམ་དང་འབྲས་བུའི་དབྱེ་བས་ལྷ་མོ་རྣམས་མངོན་པར་བྱང་ཆུབ་པ་ལྔ་ལས་བསྐྱེད་པར་གོ་
ནས་འདི་སྙམ་དུ་རྟོག་སྟེ། ཅི་ལྷ་མོ་རྣམས་ཀྱི་མངོན་པར་བྱང་ཆུབ་པ་ལྔ་པོ་འདི་ཉིད་ལྟར་ཡབ་ཀྱི་མངོན་པར་བྱང་
ཆུབ་པའང་དེར་ངེས་སམ་སྙམ་ན། མ་ཡིན་ནོ་ཞེས་བསྟན་པའི་ཕྱིར། ཨཱ་ལི་ཀཱ་ལི་མཉམ་སྦྱོར་བ། །ཞེས་སྨོས་
སོ། .འདི་ལ་གཉིས་ཏེ། གཙོ་བོ་མཉམ་སྦྱོར་ལས་བསྐྱེད་པ། འཁོར་ཐབས་དང་ཤེས་རབ་ལས་བསྐྱེད་པའོ། །དང་པོ་ནི། ཨཱ་ལི་དང་ཀཱ་ལི་ལས་ཟླ་བའི་
དཀྱིལ་འཁོར་གྲུ་གསུམ་གཉིས་མཉམ་པར་སྦྱོར་བ་སྟེ། དེ་ཉིད་རྒྱུ་རྡོ་རྗེ་འཛིན་པ་ཉིད་ཀྱི་བསྐྱེད་པའི་རྒྱུའམ་གཞི་ཡིན་པས་གདན་ནོ། །ཟླ་བའི་སྟེང་དུ་ཡི་གེ་ཧཱུཾ་
ལས་བྱུང་བའི་གོང་བུ་སྟེ་ཕྱག་མཚན་རྡོ་རྗེ་བསྒོམ་ལ། དེ་ས་བོན་གྱིས་མཚན་པ་ཡིན་ནམ་སྙམ་ན། མ་ཡིན་ཏེ། ཧཱུྃ་ཕཊ་ཀྱིས་མཚན་པའི་ཡི་གེའི་རྣམ་པའང་
འདོད་པར་མི་བྱ་ཞིང་རྡོ་རྗེ་སེམས་དཔའ་དང་འདྲ་བས་ན་དེའི་གཟུགས་བརྙན་རྡོ་རྗེ་དང་། ཟླ་བ་ཉིས་བརྩེགས་ལས་བྱུང་བའི་དཀྱིལ་འཁོར་གྱི་བདག་པོ་རྒྱུ་རྡོ་རྗེ་
འཛིན་པ་རྣམ་པར་བསྒོམ་པར་བྱའོ། །དེའང་ཕྱག་མཚན་དང་ཞལ་ལ་སོགས་པ་ནི་གོང་མ་ཆར་དབབ་པའི་སྐབས་སུ་བཤད་པ་བཞིན་ཏེ། འོན་ཀྱང་ཁ་དོག་ཟླ་
བ་ལྟར་དཀར་བ། ཆུ་ཤེལ་ལྟར་གསལ་བ། ནོར་བུ་ལྟར་འཕྲོ་བའོ། །འདི་ལ་སྤྱིའི་དོན་གསུམ་སྟེ། མི་འདྲ་བའི་ཁྱད་པར་
དང་། དེའི་དགོས་པ་དང་། འདིར་འབྱུང་བའི་རྒྱུ་མཚན་ནོ། །དང་པོ་ནི་མངོན་བྱང་ལྔ་ཀ་མི་འདྲ་བ་ལས་དང་པོ་
ཨཱ་ལི་ལས་ཟླ་བའི་དཀྱིལ་འཁོར་ཟུར་གསུམ་པ་ཨཱ་ལིས་མཚན་པ་ཡིན་པས་དང་པོ་མི་འདྲ་སྟེ། དཔལ་ཁ་སྦྱོར་
ལས། གྲུ་གསུམ་རྒྱ་ཆེན་རང་བཞིན་ཅན། །སངས་རྒྱས་ཀུན་གྱི་ཡོན་ཏན་གནས། །འདི་ཡང་ཨ་སོགས་
གཟུགས་ཀྱིས་ནི། །སངས་རྒྱས་ཡོན་ཏན་འཇུག་པར་འགྱུར། །ཤེལ་དང་ཟླ་བ་ལྟ་བུར་ནི། །དེ་ཡི་སྟེང་དུ་འཇུག་
པར་འགྱུར། །ཞེས་བྱ་བ་དང་། གྲུ་གསུམ་དུ་བསྒོམ་པའང་། དེ་ལ་ཟླ་བའི་དཀྱིལ་འཁོར་ནི། །གྲུ་གསུམ་ཉིད་
དུ་བསྒོམ་པར་བྱ། །ཞེས་སོ། །གཉིས་པའང་མི་འདྲ་སྟེ། ཀཱ་ལི་བརྒྱད་ཅུ་ལས་མཉམ་སྦྱོར་བ་སྟེ། དེ་ཡང་ཟླ་བ་
གྲུ་གསུམ་ཀཱ་ལིས་བརྒྱན་པའོ། །ཡང་གསུངས་པ། ཟླ་བའི་སྟེང་དུ་ཡང་ཟླ་བ། །བྱང་ཆུབ་ཟླ་བ་གཉིས་པ་
ཅན། །སངས་རྒྱས་ཡོན་ཏན་ཀ་སོགས་ཀྱིས། །སྐར་མདའ་འདིར་ཡང་འཇུག་པར་འགྱུར། །ཞེས་སོ། །
གསུམ་པའང་མི་འདྲ་སྟེ། དེ་ལྟ་བུའི་ཟླ་བ་གཉིས་ནི་རྡོ་རྗེ་སེམས་དཔའ་ཉིད་ཀྱི་གདན་ཏེ་བསྐྱེད་པའི་གཞིའོ། །དེའི་
སྟེང་དུ། ཡི་གེ་ལས་བྱུང་གོང་བུ་ལ། །ཧཱུཾ་ཕཊ་རྣམ་པ་འདོད་མི་བྱ་སྟེ། ཧཱུྃ་ལས་བྱུང་པའི་རྡོ་རྗེ་རྩེ་ལྔ་པ་དཀར་པོ་
ཧཱུྃ་གིས་མ་མཚན་པའོ། །དེ་ལྟར་ཡང་། བྱང་ཆུབ་སྤྱོད་པ་བླ་ན་མེད། །དེ་ཡི་ས་ནི་རྟོགས་པ་སྟེ། །ཟླ་བའི་
དཀྱིལ་འཁོར་དབུས་སུ་ནི། །རྡོ་རྗེ་ངེས་པར་བརྟག་པར་བྱ། །ཞེས་སོ། །བཞི་པའང་མི་འདྲ་སྟེ། དེ་ལས་འོད་
སྤྲོ་བ་དང་བསྡུ་བ་བྱས་པ་ལས་གཅིག་ཏུ་གྱུར་པའོ། །ཡང་གསུངས་པ། རྡོ་རྗེ་སེམས་དཔའི་རྡོ་རྗེ་ནི། །རྩེ་མོ་ལྔ་
པ་འོད་ཟེར་ཅན། །ཞེས་བྱ་བ་དང་། འདིས་ནི་སྔགས་ཀྱི་རྣལ་འབྱོར་གྱིས། །སྤྲོ་བ་དང་ནི་བསྡུ་བ་བྱ། །ཞེས་
སོ། །ལྔ་པའང་མི་འདྲ་སྟེ། སེམས་དཔའི་གཟུགས་བརྙན་ལས་བྱུང་བའི། །དཀྱིལ་འཁོར་བདག་པོ་རྣམ་པར་
བསྒོམ། །ཕྱག་མཚན་ཞལ་སོགས་གོང་མ་བཞིན། །ཟླ་བ་ཆུ་ཤེལ་ནོར་བུའི་འོད། །ཅེས་བྱ་སྟེ། སྐུ་མདོག་
དཀར་པོ་ཞལ་བརྒྱད་ཕྱག་བཅུ་དྲུག་པ་སྟེ། ཡང་གསུངས་པ། རྡོ་རྗེ་ཡོངས་གྱུར་དེ་མ་ཐག །རྣམ་པ་ཀུན་གྱི་



86
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མཆོག་ལྡན་པའི། །ཟླ་བའི་ཁ་དོག་མཉམ་འོད་ཀྱི། །རྡོ་རྗེ་སེམས་དཔའ་བསམ་པར་བྱ། །ཞེས་གསུངས་པ་ལྟ་
བུའོ། །དེ་ལྟ་བུའི་མངོན་པར་བྱང་ཆུབ་པ་ལྔ་པོ་དེ་ནི་འདི་ཡིན་ཏེ། སེམས་སོ་སོར་རྟོག་པ་དང་། དེ་གསལ་བར་
བྱེད་པ་དང༌། དེ་བརྟན་པར་བྱེད་པ་དང་། ཤིན་ཏུ་བརྟན་པར་བྱེད་པ་དང་། རྡོ་རྗེའི་སྐུར་གྱུར་པའོ། །དེ་ནི་ཡེ་
ཤེས་ལྔར་འགྱུར་རོ་ཞེས་བྱ་བར་དགོངས་པའོ། །གཉིས་པ་དེ་ལྟར་བསྒོམ་པའི་དགོས་པ་ནི། འདིས་གསང་བའི་
དབང་མཚོན་ལ། ལྷ་མོ་རྣམས་ཀྱི མངོན་བྱང་གིས་ནི་ཤེས་རབ་ཡེ་ཤེས་ཀྱི་དབང་མཚོན་ཏོ། །དེ་ལ་གསང་དབང་གི་
དུས་སུ་སློབ་མ་ལ་རྣམ་པར་རྟོག་པའི་གྲྭ་ཟུར་དང་བཅས་པས་ཟུར་གསུམ་མོ། །ཤེས་རབ་ཡེ་ཤེས་ཀྱི་དུས་སུ་མི་
རྟོག་པས་ཟླུམ་པོའོ། །གསང་དབང་ལ་ ཡབ་ཡུམ་གཉིས་ཀའི་བྱང་ཆུབ་ཀྱི་སེམས་དཀར་བ་དང་ལྡན་པས་ན་གཉིས་
ཀ་ཟླ་བའོ། །ཤེས་རབ་ཡེ་ཤེས་ཀྱི་ཤེས་རབ་ལ་ཉི་མ་ལྟར་དམར་ཞིང༌། ཐབས་ལ་དཀར་བས་ན་ཟླ་བ་དང་ཉི་
མའོ། །གསང་དབང་གི་བྱང་ཆུབ་ཀྱི་སེམས་ནི། ཐུ་བོ་སྲིན་ལག་དག་གིས་ནི། །སློབ་མའི་ཁར་ནི་ལྟང་བར་
བྱ། །ཞེས་འབྱུང་བས་ན་མི་འགེགས་པས་ཧཱུཾ་ཕཊ་མེད་པའོ། །ཤེས་རབ་ཡེ་ཤེས་འགེགས་པས་ན་ས་བོན་ཡོད་
པའོ། །གསང་དབང་ལ་ཐིག་ལེ་སྤྲོ་བས་ན་འོད་སྤྲོ་བའོ། །ཤེས་རབ་ཡེ་ཤེས་འཛིན་པས་ན་འོད་མི་སྤྲོ་བའོ། །
གསང་དབང་གི་ ཡེ་ཤེས་བྱང་ཆུབ་ཀྱི་སེམས་ཀྱི་ཐིག་ལེ་ལ་བརྟན་པས་སམ། རང་བཞིན་བརྒྱད་ཅུའི་རྟོག་པའི་དྲི་མ་
དང་བྲལ་བས་དཀར་བའོ། །ཤེས་རབ་ཡེ་ཤེས་ཀྱི་བདེ་བ་ནི་བདེ་བ་གནག་ཅིང་ཞེས་བྱ་བ་ལ་སོགས་པ་སྣ་ཚོགས་པ་
མཚོན་པས་དཀར་བ་མ་ཡིན་པའོ་ཞེས་བྱ་བ་ལ་དགོངས་སོ་ཞེས་བླ་མ་ས་ཆེན་གསུང་ངོ་། །གཞན་ཡང་འདི་ལ་དངོས་
པོའི་གནས་ལུགས་སམ། འབྲས་བུའི་རྒྱུད་ཀྱི་དབང་དུ་བྱས་པའམ། རྒྱུའི་རྒྱུད་ལ་སྦྱར་བའམ། དེ་ལས་གཞན་
ལ་སྦྱར་བ་ལ་སོགས་པ་དགོངས་པ་མང་སྟེ། དབྱིངས་དང་ཡེ་ཤེས་རྒྱས་གདབ་ཕྱིར། །རང་བཞིན་གྱིས་དག་རྒྱུ་
འབྲས་ཕྱིར། །ཐིག་ལེའི་རིམ་ཕྱིར་ལུས་སེམས་ཕྱིར། །དབང་ཕྱིར་དགོས་པ་བསམ་ཡས་ཕྱིར། །ཞེས་བྱ་བ་
སྟེ། བླ་མ་རྗེ་བཙུན་རེ་ཞིག་སྐབས་འདིར་མི་གསུང་བས་མི་བྲིའོ། །ཡང་གསུམ་པ་སྐབས་འདིར་འབྱུང་བའི་རྒྱུ་
མཚན་ཅི་ཡིན་སྙམ་ན། སྐབས་འདིར་ལྷའི་སྐྱེད་ཆོག་སྟོན་པའི་སྐབས་ཡིན་ལ། དེ་ལ་ལྷ་མོ་རྣམས་དང་ཐུན་མོང་
གི་མངོན་བྱང་གོང་དུ་བསྟན་ནས། རྒྱུ་རྡོ་རྗེ་སེམས་དཔའ་བསྐྱེད་པ་ཡང་དེ་དང་མཚུངས་སམ་ཞེས་རྟོག་ན། དེ་དང་
མི་མཚུངས་པ་_གཞན་ཡང་ཡོད་དོ་ཞེས་བསྟན་པའི་ཕྱིར་འདིར་བསྟན་ཏོ། །དེ་བས་ན་ཕྱི་མའི་ལྔ་པ་ལས། བདག་
གི་འཁོར་ལོ་ཁྱོད་གསུངས་ན། །ཁྱོད་ཀྱི་དཀྱིལ་འཁོར་ཇི་ལྟར་ལགས། །ཞེས་ཞུ་བའང་རིགས་ལ། ཞུས་པའི་
ལན་གྱི་སྐབས་སུའང་ཚོགས་གཉིས་བསག་པ་དང་སྲུང་འཁོར་ལེའུ་གསུམ་པར་གསུངས་པ་དང་། གཞལ་ཡས་
ཁང་གི་རྒྱུ་འབྱུང་བ་རིམ་བརྩེགས་ལ་སོགས་པ་ནས་མངོན་པར་བྱང་ཆུབ་པའི་བར་འདིར་གསུངས་པ་འདིས་ཤེས་
པས་ན་གཞལ་ཡས་ཁང་གི་ཁྱད་པར་ཙམ་དང་། ལྷན་ཅིག་སྐྱེས་དགའི་རང་བཞིན་ལས། །དེ་ལ་དབུས་སུ་ང་ཡོད་
དེ། །ཞེས་ལྷའི་རྣམ་པ་ཙམ་ལས་བསྐྱེད་པ་རྒྱས་པར་མ་གསུངས་པས་ན་རིགས་པ་འདིས་ ལེའུ་གསུམ་པ་དང་བརྒྱད་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
f5
འདིར་ཁ་འཕངས་པར་ཤུགས་ལ་ཤེས་པར་ནུས་སོ། །འོ་ན་སློབ་དཔོན་སྦྱང་དཀའ་ཟླ་བས་སྒྲུབ་ཐབས་ཡན་ལག་དྲུག་
པར། བདུན་གྱི་བདུན་པ་མཉམ་ཉིད་ལྡན། །ཞེས་མི་མཉམ་པར་སྦྱོར་བའི་མངོན་པར་བྱང་ཆུབ་པ་གསུངས་པ་ཇི་
ལྟར་དྲང་ཞེ་ན། བདེན་མོད་ཀྱི། སློབ་དཔོན་གྱིས་གུར་རིགས་བསྡུས་པའི་སྒྲུབ་ཐབས་སུ་མཉམ་སྦྱོར་གྱི་མངོན་བྱང་འདི་
ཉིད་གསུངས་ལ། ཡན་ལག་དྲུག་པར་ནི་ཐུན་མོང་གི་ཆོ་ག་ལ་དགོངས་ཏེ་བསྟན་པའོ། །དེས་ན་ཉམས་སུ་བླང་
བར་འདོད་པས་ཆོ་ག་ཐ་དད་བླ་མའི་གསུང་བཞིན་དུ་བྱའོ། །འདི་ལ་སློབ་དཔོན་ཤཱནྟི་པ་དང་_ནག་པོ་དམ་ཚིག་རྡོ་རྗེ་
བས་བདག་མེད་མའི་མངོན་པར་བྱང་ཆུབ་པ་ཉིད་མཇུག་བསྡུས་ཏེ་འཆད་ན། ཨཱ་ལི་ཀཱ་ལི་ལས་ཉི་ཟླའི་གདན་དང་དེའི་སྟེང་དུ་རྡོ་
རྗེ་ལ་ཧཱུྃ་ཕཊ་མི་འདོད་པ་ནི་ཨོཾ་ལས་དགོངས་པའོ། །དཀྱིལ་འཁོར་བདག་པོ་ནི་བདག་མོར་བསྒྱུར་རོ། །གོང་མ་
བཞིན་ནི་ ཤཱཉྩི་པས་ཆོས་ཀྱི་བརྡས་ འོག་ནས་འཆད་པར་འགྱུར་བའམ། དམ་ཚིག་རྡོ་རྗེས་ལུ་གུ་རྒྱུད་མ་སྟེ་ལྕགས་སྒྲོག་མ་
བཞིན་དུའོ་ཞེས་འཆད་དོ། །ཟླ་བ་ཆུ་ཤེལ་ནོར་བུའི་འོད་ནི་ཟླ་བའི་གདན་དང་ཟླ་བའི་འོད་ཅན་ནོ་ཞེས་གདན་གྱི་ཟླ་བ་དང་འོད་
ཅེས་མཐུན་པར་འཆད་དོ། །དེ་ནི་ཡང་དག་པ་མ་ཡིན་ཏེ་གཞུང་དང་ཡང་འགལ་ལ། དོན་དང་ཡང་འགལ་ལོ། །
དང་པོ་ནི་ཉི་ཟླ་ཁ་སྦྱར་ནི་མི་མཉམ་པ་ཡིན་པས་མཉམ་སྦྱོར་བ་ཞེས་བྱ་བ་དང་འགལ་ལ། བདག་པོ་བདག་མོར་
བསྒྱུར་ན་ཧ་ཅང་ཐལ་ཞིང་། ཕྱག་མཚན་ཞལ་སོགས་གོང་མ་བཞིན། །ཞེས་པའི་དོན་དེ་ལྟར་བརྗོད་ན་ཁྱད་པར་དུ་ཟླ་
བའི་འོད་ཅེས་སྨོས་པ་དོན་མེད་ལ། ཟླ་བའི་གདན་ཡང་མི་རིགས་ཏེ་འདི་དག་ནི་ཁྲོ་མོ་ཡིན་ལ། ཁྲོ་བོ་དང་ཁྲོ་མོ་
རྣམས་ཀྱི་གདན་ནི། སཾ་ཊིར། །འབར་བའི་ཕྲེང་བ་འཁྲིགས་པའི་འོད། །ཅེས་བྱ་བ་ཉི་མར་བཤད་པ་དང་འགལ་བར་
འགྱུར་རོ། །གཉིས་པ་དོན་དང་ཡང་འགལ་ཏེ། ལྷ་མོ་རྣམས་ལ་ སྔར་མ་བཤད་པའི་མངོན་བྱང་མེད་ཅིང་བཤད་པ་
ཉིད་འཆད་ན་ཟློས་པར་འགྱུར་ལ། སྦྱང་གཞི་དང་སྦྱོང་བྱེད་འཆོལ་བར་ཡང་འགྱུར་རོ། །ཡང་སློབ་དཔོན་པདྨ་བ་
དང་། ནག་པོ་སྤྱོད་པ་བ་དང་། བྷ་ཝ་པ་རྣམས་ནི་རྒྱུ་རྡོ་རྗེ་འཛིན་པར་འཆད་ལ། དེའང་བདག་མེད་མ་དང་འབྲེལ་
པར་འཆད་དེ། རྡོ་རྗེ་གུར་ལས། ཧཱུྃ་ལས་གནས་ནི་བསམས་ནས་སུ། །རྣམ་པ་ལྔ་ནི་རབ་བརྟག་བྱ། །ཡེ་ཤེས་
ལྔ་ལས་བྱུང་བ་ཡི། །སེམས་དཔའི་གཟུགས་བརྙན་བསྒོམ་པར་བྱ། །རྡོ་རྗེ་སེམས་དཔའ་ལས་བྱུང་བའི། །རིག་
མའི་སྐྱེས་བུ་བསྒོམ་པར་བྱ། །ཞེས་གསུངས་པས་སོ་ཞེ་ན། དེ་ནི་མ་ཡིན་ཏེ། རིག་མའི་སྐྱེས་བུ་ཞེས་པ་ཉིད་
ཀྱང་ཡབ་ཡིན་ལ། གཞན་ཡང་ལྷ་མོ་རྣམས་ཀྱི་མངོན་པར་བྱང་ཆུབ་པ་རྫོགས་ཟིན་པའི་ཕྱིར་དང་། ཕྱི་མའི་ལྔ་པ་
ལས་མངོན་པར་བྱང་ཆུབ་པ་མ་བསྟན་པའི་ཕྱིར་རོ། །དེས་ན་སྔར་བཤད་པ་ཉིད་བླང་བར་རིགས་སོ། །གཉིས་
པ།.ཐབས་དང་ཤེས་རབ་ཀྱི་རང་བཞིན་ལས་འཁོར་ཐམས་ཅད་རྫོགས་པར་བསྟན་པ་ནི། རྗེ་བཙུན་རྒྱུ་རྡོ་རྗེ་འཛིན་
པའི་འཁོར་བསྐྱེད་པ་སྟེ་ཞིབ་ཏུ་འོག་ལེའུ་ལྔ་པར་བཤད་པར་བྱའོ། །ཐབས་དང་ཞེས་བྱ་བ་ལ་སོགས་པའི་ཚིག་དོན་
གོ་སླ་སྟེ། དེའི་འཁོར་ལྷ་མོ་རྣམས་ཐབས་ཉི་མ་དང་། ཤེས་རབ་ཟླ་བའི་རང་བཞིན་གྱི་མངོན་བྱང་ལས། གང་ལྷ་མོ་བཅོ་ལྔའི་སྐབས་འདི་ལྟར་འཁོར་
གྱི་ལྷ་མོ་ཐམས་ཅད་རྫོགས་པར་བསྒོམ་པ་ཉིད་དོ། །དེ་ལྟར་ཟླ་བ་དང་ཉི་མ་ལ་ཁ་སྦྱོར་བ་མི་མཉམ་སྦྱོར་གྱི་རབ་ཏུ་དབྱེ་བས་བསྐྱེད་པ་ལ་ཨཱ་ལི་ལས་ཟླ་བ་ནི་



88
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཤེས་རབ་ཀཱ་ལི་ལས་ཉི་མ་ནི་ཐབས་ཡིན་པའོ། །འོ་ན་ཟླ་བ་དང་ཉི་མ་ལས་ཐམས་ཅད་བསྐྱེད་པར་འདྲ་ན། ས་བོན་དང་ཕྱག་
མཚན་ཡང་འདྲའམ་ཞེ་ན། མི་འདྲའོ་ཞེས་བསྟན་པའི་ཕྱིར་འདི་ལས་ཞེས་སྨོས་ཏེ། བདག་མེད་མའི་ས་བོན་འདི་
ལས་སོ། །འཁོར་གྱི་དཀར་མོ་ལ་སོགས་པ་ཁ་དོག་སྟེ་ཝཎ་ཞེས་ཡི་གེ་ཡིན་པས་ས་བོན་གྱི་ཡི་གེའི་དབྱེ་བ་སོ་སོའོ། །
ཡང་ན་རྒྱུ་རྡོ་རྗེ་འཆང་དཀར་པོ་འདི་ལས་དེའི་འཁོར་དཀར་མོ་ སྟེ་གོ་རི་ལ་སོགས་པ་ཁ་དོག་སོ་སོ་སྟེ་ནག་མོ་ལ་
སོགས་པའོ། །ཡང་ན་བདག་མེད་མའི་དཀྱིལ་འཁོར་འདི་ནི་ཐམས་ཅད་ནག་མོ་ཡིན་ལ འདི་ལས། རྗེ་བཙུན་གྱིས་
དཀྱིལ་འཁོར་ཁ་དོག་དབྱེ་བས་སོ་སོ་ཞེས་དགོངས་སོ། །དཀར་མོ་དང་པོར་སྨོས་པ་ནི་ཚོར་བའི་ཕུང་པོའི་ཕྱིར་ཏེ། བརྗོད་
བྱའི་གཙོ་བོ་ལྷན་སྐྱེས་ཀྱང་མྱོང་བྱ་ཡིན་པས་ན་ཚོར་བར་འགྱུར་བས་ཞེས་དགོངས་སོ། །ཡང་ན་ཡབ་ཀྱི་ཕྱོགས་ནི་
ཕྱིའི་དཀར་མོའོ། །གཉིས་པ་ ཕྱོགས་གང་དང་གང་དུ་དགོད་པ་ལ་སོགས་པ་ནི་གོ་སླ་སྟེ། འཕར་མ་གཉིས་བརྩེགས་ཀྱི་
ཕྱོགས་གང་དུ་ལྷ་མོ་གང་བཞུགས་སྙམ་ན། རེ་ཞིག་དང་པོ་ནང་གི་འཕར་མ་ལ་རྣལ་འབྱོར་མ་ལྔ་ངེས་པར་གནས་པ་ནི་ཕུང་པོ་ལྔ་རྣམ་པར་དག་པའི་རང་བཞིན་
གྱིས་རྣལ་འབྱོར་པ་བསྐྱེད་རིམ་གྱི་ཚུལ་རིག་པས་རྟག་ཏུ་བསྒོམ་པར་བྱའོ། །དེའི་ཚུལ་ཡང་། དབང་པོ་སྟེ་ཤར་ཕྱོགས་ཀྱི་འདབ་མ་ལ་རྡོ་རྗེ་མ་དང་། གཤིན་
རྗེ་སྟེ་ལྷོར་གསང་བའི་དཀར་མོ་དང་ཆུ་བདག་སྟེ་ནུབ་ཏུ་ཆུ་ཡི་རྣལ་འབྱོར་མ་དང་། ལུས་ངན་སྟེ་བྱང་དུ་རྡོ་རྗེ་མཁའ་འགྲོ་མ་དང་དབུས་སུ་བདག་མེད་རྣལ་
འབྱོར་མ་ལྔ་སྟེ་ནང་གི་རྣལ་འབྱོར་མ་ལྔའོ། །དེ་ནས་ཕྱི་རོལ་གྱི་ནི་འཕར་མ་པད་མའི་འདབ་མ་ལ་ཤར་དུ་དཀར་མོ་སྟེ་གོ་རི་དང་། ལྷོར་ཆོམ་རྐུན་མ་
དང་། ནུབ་ཏུ་རོ་ལངས་མ་དང་། བྱང་དུ་གྷསྨ་རི་དང་། བྱང་ཤར་དུ་པུཀྐ་སཱི་དང་། ཤར་ལྷོར་རི་ཁྲོད་མ་དང་། ལྷོ་ནུབ་ཏུ་གདོལ་པ་མོ་དང་། བརྒྱད་པ་
ནུབ་བྱང་དུ་གནས་པ་ནི་ཌི་བི་ནཱི་རུ་བརྗོད་དོ། །ཞལ་འོག་ཏུ་གཟིགས་པ་དང་ལྡན་པས་འོག་ལྡན་མ་དང་། སྟེང་དུ་གཟིགས་པས་སྟེང་ལྡན་མ་ཉིད་དོ། །རིམ་
པ་ལྟར་སྔ་མ་ནི་སྟེང་མ་མཁའ་སྤྱོད་མ་དང་། ཕྱི་མ་ནི་འོག་མ་ས་སྤྱོད་མ་ཞེས་བརྗོད་པར་བྱའོ། །དེ་ཡང་ས་སྤྱོད་མས་སྲིད་པ་དང་། མཁའ་སྤྱོད་མས་ཞི་བ་
རྣམ་པར་དག་པའི་རང་བཞིན་གྱིས་ནི་སྙིང་རྗེ་ཆེན་པོ་ཞེས་རྡོ་རྗེ་སྙིང་པོ་ལ་བོས་ནས། ལྷ་མོ་གཉིས་པོ་འདི་དག་དཀྱིལ་འཁོར་ལ་འགོད་ཚུལ་འདི་ལྟར་གནས་
པའོ། །གསུམ་པ་ལྷ་མོ་རྣམས་ཀྱི་མཚན་ཉིད་ནི། ལྷ་མོ་ཐམས་ཅད་ཆོས་ཀྱི་དབྱིངས་ལས་མི་འགྱུར་བས་ཁ་དོག་ནག་མོ། བདུད་སྐྲག་པར་བྱེད་པས་དྲག་
ཆེན། ཐབས་ཀྱི་ཕ་རོལ་དུ་ཕྱིན་པ་ལྔའི་ངོ་བོ་ཕྱག་རྒྱ་ལྔ་ཡིས་བརྒྱན་ཅིང་། ཆོས་ཀུན་དེ་བཞིན་ཉིད་དུ་རོ་གཅིག་པས་ཞལ་གཅིག ཐུགས་རྗེ་ཆེན་པོས་སེམས་
ཅན་གྱི་དོན་ལ་རྗེས་སུ་ཆགས་པས་སྤྱན་རྣམས་ནི་རབ་ཏུ་དམར་བ་དང་། ལག་པ་གཡས་པར་གྲི་གུག་དང་། གཡོན་པར་ཐོད་པས་ཁྱབ་ཅིང་། འཁོར་ལོ་དང་
རྣ་ཆ་དང་མགུལ་རྒྱན་དང་ལག་པར་ལག་གདུབ་དང་། རྐེད་པར་སྐུ་རགས་དང་བཅས་པ་ནི་སངས་རྒྱས་ལྔ་ནི་རྣམ་པར་དག་པས་འདི་ལྔ་ཕྱག་རྒྱ་ལྔའི་རྣམ་པར་
དག་པའོ། །ཇི་ལྟར་བདག་མེད་རྣལ་འབྱོར་མའི་ཕྱག་མཚན་དང༌། རྒྱན་ཆ་དེ་ལྟར་ལྷ་མོ་བཅུ་བཞི་པོ་ཐམས་ཅད་ཀྱང་འདྲ་བར་རྣམ་པར་བཤད་དོ། །དེའང་
ལག་པ་གཅིག་སྟེ་གཡོན་པ་ནི་ཐོད་པས་འབྲེལ་ཞིང་། གཡས་པ་ནགྲི་གུག་ཕྱར་བའི་ཚུལ་དུ་འཛིན་པ་དང་། གཡོན་པའི་གྲུ་མོ་ན་ཡབ་ཀྱི་ངོ་བོ་ཁ་ཧཱུྃ་ཀ་འཛིན་
པ་ཉིད་དོ། །གཟུང་འཛིན་སྤངས་པའི་བརྡར་སྟག་གི་ལྤགས་པའི་ཤམ་ཐབས་སྣམ་སྟེ་འདོམས་དཀྲིས་ཤིང་། གདན་རོ་ལ་ཞོན་པ་སྟེ་བཞུགས་ཤིང་། སྐུ་
ལས་འོད་འཕྲོ་བས་གཟི་བརྗིད་འབར་བ་དང་། བདེན་གཉིས་མཚོན་པའི་ཕྱག་གཉིས་དང་། སངས་རྒྱས་ཀྱི་ཡོན་ཏན་གོང་ནས་གོང་དུ་རྫོགས་པས་གྱེན་དུ་
བརྗེས་པའི་དབུ་སྐྱེས་ཏེ་དབུ་སྐྲ་སེར་པོ་དང་ལྡན་པའོ། །ང་རྒྱལ་དང་ལ་སོགས་པ་སྟེ། འདོད་ཆགས། ཁོང་ཁྲོ། གཏི་མུག ལྟ་བ། ཐེ་ཚོམ་སྟེ་སྐྱོན་
དྲུག་པོ་རྣམས་སྟོང་པ་ཉིད་རྟོགས་པའི་ཡེ་ཤེས་ཀྱིས་གཅོད་པའི་ཕྱིར་ཕྱག་ན་གྲི་གུག་རྣམ་པར་གནས་ལ་དངོས་པོ་འཁོར་བ་དང་དངོས་མེད་མྱ་ངན་ལས་འདས་
པར་འཛིན་པའི་རྣམ་རྟོག་གི་མགོ་བོ་བཅད་ནས་སྤངས་པའི་བརྡར་པདྨའི་སྣོད་དུ་སྟེ་ཐོད་པའི་ནང་དུ་ནི། བདུད་རྣམས་ཞེས་སྤྱི་དང་བྱེ་བྲག་ཏུ་ཚངས་པ་ལ་
སོགས་རྣམ་པ་བཞི་ཡི་ཁྲག་དངོས་གྲུབ་ཐོབ་པའི་ཕྱིར་ནི་བཏུང་བར་བྱ་བ་དང་། ལྷ་མོ་སྟོང་པའི་རྣམ་པ་ཡིན་པས་ཁ་ཊཾ་ཀ་ཐབས་དང་། ལྷའི་སྐུ་ཐབས་ཡིན་པ་
ཉིད་ཀྱིས་ཆོས་ཀྱི་དབྱིངས་མཚོན་པའི་རོ་ནི་གདན་དུ་རྣམ་པར་བརྟག་གོ །འདི་ལ་སྟོང་པའི་རྣམ་པའི་རང་བཞིན་མཚོན་པ་ཁ་ཊཾ་ཀ་དང་། ཐབས་སྙིང་རྗེ་དག་པ་
ཉིད་ཀྱིས་ན་རོའི་གདན་ནི་རྣམ་པར་བརྟག་གོ་ཞེས་ཀྱང་འཆད་པའོ། །བཞི་པ་དེ་ལྟར་བསྒོམ་པའི་ཕན་ཡོན་ནི། སྔོན་འགྲོ་ནས་སྤྱོད་ལམ་གྱི་བར་བསྒོམ་པའི་
ཚུལ་ལམ་བཤད་མ་ཐག་པའི་རྣམ་དག་གི་ཚུལ། .འདིས་ནི་ ལྷའི་འཁོར་ལོ་རྣམས་བསྒོམས་ན.མཆོག་གི་དངོས་གྲུབ་མྱུར་དུ་ཐོབ་པར་འགྱུར་



89
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཏེ། །ཞེས་བྱ་བ འི་འདིས་ནི་ཞེས་པ་ཆོ་ག་འདིས་ནི་སྟེ། བསྙེན་བསྒྲུབ་བཞི་ཚང་བ་དང་ཡན་ལག་དྲུག་ཚང་བས་ཞེས་
བྱ་བའོ། །དེ་ལྟར་དམ་ཚིག་སེམས་དཔའ་བསྐྱེད་ནས། ཆོ་ག་ལྷག་མ་རྣམས་གོང་འོག་དང་རྡོ་རྗེ་གུར་གྱིས་ཁ་
བསྐང་བར་བྱ་སྟེ་སེམས་དཔའ་སུམ་བརྩེགས་སུ་བསྒོམ། སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ། ཡེ་
ཤེས་འཁོར་ལོ་དགུག་གཞུག་བྱ། དབང་བསྐུར་ནས་རིགས་ཀྱི་བདག་པོའི་རྒྱས་གདབ། མཆོད་བསྟོད་བདུད་རྩི་
མྱང་། ཁ་དོག་གི་ཞེན་པ་སྤང་། རྫོགས་རིམ་བསྒོམ། དག་པ་རྗེས་དྲན་བྱ། བཟླས་པ་ལ་སོགས་པ་མཉམ་
གཞག་ལས་ལངས་པའི་སྤྱོད་ལམ་རྣམས་བླ་མའི་མན་ངག་གིས་ཞིབ་ཏུ་རྟོགས་པར་བྱའོ། །ལྔ་པ་ཁ་དོག་གི་སྒོ་ནས་ཞེན་པ་
སྤང་བར་བྱ་བའི་ཕྱིར་རྒྱལ་བ་རིགས་དྲུག་གི་བདག་ཉིད་ཡན་ལག་དྲུག་ཏུ་བསྒོམ་པ་ནི་.དང་པོར་ནག་པོ་རབ་ཏུ་བསྒོམ། །ཞེས་བྱ་བ་ལ་
སོགས་པ་ལ། ཁ་ཅིག་སྐྱེ་མཆེད་བྱིན་གྱིས་བརླབ་པའོ་ཞེས་ཟེར། ཁ་ཅིག་གྲུབ་པའི་རྟགས་སོ་ཞེས་ཟེར། ཁ་
ཅིག་ཕྲིན་ལས་ བཞི་སོགས་བསྒྲུབ་པའི་ཐབས་སུ་འཆད་པའོ་ཞེས་ཟེར་ཡང་ཕྲིན་ལས་ཞར་བྱུང་ཡིན་མོད་ཀྱི། འདིར་གཙོ་
བོར་.ལྷ་མོ་ཐམས་ཅད་དུས་དང་པོར་མི་བསྐྱོད་པའི་ངོ་བོར་ནག་པོར་རབ་ཏུ་བསྒོམ་ཞིང་། དུས་གཉིས་པར་འོད་དཔག་མེད་ཀྱི་ངོ་བོར་དམར་པོར་རྣམ་པར་
བསྒོམ་པ་དང་། དུས་གསུམ་པ་ལ་ནི་རིན་འབྱུང་གི་ངོ་བོར་སེར་པོར་བསྒོམ་པ་དང་། དུས་བཞི་པར་ནི་དོན་གྲུབ་ཀྱི་ངོ་བོར་ལྗང་ཁུར་བསྒོམ་པའང་སྔ་མ་དེ་
བཞིན་ནོ། །དུས་ལྔ་པར་རྡོ་རྗེ་སེམས་དཔའི་ངོ་བོ་ཁ་དོག་སྔོན་པོ་དང་དུས་དྲུག་པར་རྣམ་སྣང་གི་ངོ་བོ་དཀར་པོའི་ལུས་ཅན་དུ་རྣམ་པར་བསྒོམ་སྟེ་མཐའ་གཅིག་
ཏུ་ཁ་དོག་ལ་ཞེན་པ་སྤང་བ་དང་། ལྷ་མོ་ཐམས་ཅད་རྒྱལ་བ་དྲུག་གི་བདག་ཉིད་དུ་ཤེས་པར་བྱ་བའི་ཕྱིར་བསྒོམ་པ་
ཡིན་ནོ། །དྲུག་ལས་མི་བསྒོམ་པ་ཅི་ཞེ་ན། རྒྱལ་བ་དྲུག་ལས་མེད་པས་ཁ་དོག་དྲུག་བསྟན་གྱི། དེ་ལས་ཀྱང་
རྣམ་རྟོག་འཕེལ་ན་ཁྲ་བོ་དང་སྣ་ཚོགས་སུའང་བསྒོམས་ལ། དེ་ལྟར་ཡན་ལག་དྲུག་བསྒོམ་པའི་རྣལ་འབྱོར་པས་སྣང་སྟོང་ཞེན་པ་
དང་བྲལ་བའི་རྟོགས་པ་སྐྱེ་བར་འགྱུར་བས་དེའི་ཚེ་ལྷན་སྐྱེས་ལ་ངོ་སྤྲད་པ་ནི། དགའ་བྲལ་མཐར་ཡང་ཞེས་སྨོས་ཏེ། དེ་
ལ་དགའ་བྲལ་གྱི་མཐའ་ནི་ལྷན་ཅིག་སྐྱེས་པ་སྟེ། དེའང་བློའི་ཡུལ་ཐམས་ཅད་ལས་བྲལ་བས་འདིའོ་ཞེས་བསྒོམ་པར་
བྱར་མེད་དེ། ཇི་སྲིད་བློ་ནི་འཕེལ་འགྱུར་བ། །དེ་སྲིད་བསྒོམ་པར་འགྱུར་བ་སྟེ། །གང་ཡང་བློ་ཡི་ཡུལ་མེད་
པ། །ལྷན་ཅིག་སྐྱེས་དེ་ཇི་ལྟར་བསྒོམ། །ཞེས་བྱ་བ་ལྟ་བུའོ དེའི་ཕྱིར་བརྗོད་བྲལ་ཡེ་ཤེས་བསྒོམ་དུ་མེད་པའི་ཚུལ་གྱིས་བསྒོམ་པ་སྔར་
བཤད་པ་ཉིད་དྲན་པར་བྱའོ། །བསྐྱེད་པའི་རིམ་པ་བསྟན་ཟིན་ཏོ། །རིམ་པ་གཉིས་འབྲེལ་པ་ཅན་དུ་བསྟན་པའི་
ཕྱིར། བསྐྱེད་པའི་རིམ་པ་ཞེས་བྱ་བ་ལ་སོགས་པ་གསུངས་ཏེ། འདིའི་བརྗོད་བྱ་ནི་སྤྱི་དང་སྦས་པ། རྗོད་བྱེད་
ཡན་ལག མངོན་པར་རྟོགས་པ་རིམ་པ་གཉིས་སྤྱི། བཤད་རྒྱུད་རྡོ་རྗེ་གུར་གྱི་བརྒྱད་པ་དང་བཅུ་བཞི་པ། སཾ་པུ་
ཊའི་དང་པོ་དངོས་སོ། །ལུས་རྣམ་གཞག་ལྷ་རྣམས་དང་ཡེ་ཤེས་གཉིས་ཀའི་འོ། །འདི་ལ་སྤྱི་དོན་དྲུག་སྟེ། རང་
གི་ངོ་བོ་དང་། རབ་ཏུ་དབྱེ་བ་དང་། རིམ་པ་གཉིས་ཀྱི་ངེས་ཚིག་དང་། བསྒོམ་ཚུལ་དང་། འབྲེལ་པར་བསྒོམ་
པའི་འཐད་པ་དང་། དེས་གྲོལ་བའི་རྒྱུ་མཚན་ནོ། །དེ་ལྟར་དེ་དག་ཞིབ་ཏུ་བརྗོད་པར་བྱ་སྟེ། ཁོ་བོས་བྱས་པའི་
མངོན་པར་རྟོགས་པར་བསྟན་པས་ན་དེར་བལྟ་བར་བྱའོ_ི་གཞུང་དོན་ནི། རྟེན་བསྐྱེད་པའི་རིམ་པ་ཉིད་དང་ནི་བརྟེན་པ་རྫོགས་པའི་ཡང་



དག་ལན་མཆན་འགྲིམ་རྒྱུད་དོན་གསལ་བའི་རྒྱུན་ཤི་ལ།
རིམ་པ་ཉིདདོ། །དེལྟར་དངོས་གཞི་རིམ་པ་གཉིས་ཀྱི་རྣལ་འབྱོར་ལ་མཉམ་པར་གནས་པ་སྟེ། ཐུང་དུ་འཉྩེཝ་པའི་སྒོ་ནས་ནིརྡོ་རྗེ་ཅན་གྱི་ཆོས་རྣམས་འཕན་
པར་མཛད་དོ། །དེའང་བསྐྱེད་པའི་རིམ་པ་ཡི་ནི་ཆབད་ཟིནལ། ཡང་ཞེས་པའི་སྒྲས་དེར་མ་ཟད་བསྐྱེད་རིམ་གྱིམདོར་བསྟནདེ་ཉིད་འདིར་རྫོགས་རིམ་གྱི་
མདོར་བསྟན་གྱི་ཚུལ་དུའང་འཆད་དོ་ཞེས་འཆད་འགྱུར་དང་མཚམས་སྦྱོར་བ་ཤེས་པར་བྱའོ། །རིམ་པ་གཉིས་སྤྱིའི་ངག་བསྟན་ཟིན་
ཏོ༎ །།ད་ནི་རྫོགས་པའི་རིམ་པ་བསྟན་པར་བྱ་སྟེ། འདིའི་བརྗོད་བྱ་སྤྲས་པ། རྗོད་བྱེད་ཡན་ལག མངོན་
པར་རྟོགས་པ་རྫོགས་རིམ། བཤད་པའི་རྒྱུད་རྡོ་རྗེ་གུར་ལེའུ་གཉིས་པ། བཞི་པ། བརྒྱད་པ། བཅུ་བཞི་
པ། སཾ་པུ་ཊའི་དང་པོའི་བཞི་པ་དང་གཉིས་པའི་གཉིས་པ་དང་སྦྱར། ལུས་རྣམ་གཞག་ཡེ་ཤེས་ཀྱི་རྒྱས་བཤད་
ཡིན་ནོ། །དེ་ལ་སྤྱིར་རྫོགས་པའི་རིམ་པ་བསྒོམ་པའི་ཚུལ་ནི་ཐམས་ཅད་མཁྱེན་པས་རྒྱུད་སྡེ་རྣམས་སུ་བསམ་གྱིས་
མི་ཁྱབ་པ་ཅིག་གསུངས་ཀྱང༌། རྒྱུད་འདིར། ལུས་ལ་ཡེ་ཤེས་ཆེན་པོ་གནས། །ཞེས་གསུངས་པ་དེ་ལ་རྟེན་
ལུས་ལ་གནད་དུ་བསྣུན་པས་བརྟེན་པ་སེམས་ལ་གནད་དུ་བསྣན་པ་ཞེས་བྱ་བ་ཐབས་ཟབ་མོ་འདི་གསུངས་སོ། །
འདི་ལ་གཉིས་ཏེ། ལྷན་ཅིག་སྐྱེས་པའི་དོན་བསྒོམ་པ་དངོས་དང༌། དེ་གདོན་མི་ཟ་བར་སྒོམས་པར་གདམས་
པའོ། །དང་པོ་ནི། མདོར་བསྟན་པ་དང༌། རྒྱས་པར་བཤད་པའོ། །དང་པོ་ནི་སྔར་བསྐྱེད་པའི་སྐབས་སུ་བསྟན་
པའི་ ནམ་མཁའི་ཁམས་སུ་ཞེས་སོགས་བློཀ་གཅིག་པོ་དེ་རྫོགས་པའི་རིམ་པའི་མདོར་བསྟན་དུ་ཡང་འགྱུར་རོ་ཞེས་སྟོན་པ་
ལ་གཉིས་ལས་དང་པོ་དཀྱིལ་འཁོར་འཁོར་ལོའི་རྫོགས་པར་སྦྱར་བ་ནི། སྔར་སྨྲས་པའི་ནམ་མཁའི་ཁམས་ཀྱི་དོན་ནི་པདྨ་ལ་སྟེ། རིགས་
པའི་ ཕྱག་རྒྱུ་ མ་ལྔ་སྤྱན་ལ་སོགས་པ་བསྐྱེད་པའི་པདྨའི་སྦུབས་ནི་བུ་ག་ནམ་མཁའ་ཡིན་པའི་ཕྱིར་ཏའོ། །སྣང་སྤྲུལ་པའི་
བྷ་ག་ནི་རྟོག་པ་བཅོམ་ཞིང་བདེ་ཆེན་གྱི་སྐལ་བ་དང་ལྡན་པས་ཏེ་འདིར་ལྷན་ཅིག་སྐྱེས་པའི་ཡེ་ཤེས་སོ། །སྔར་
དབུས་སུ་རྣམ་པར་བསྒོམ་པར་བྱ། །ཞེས་བྱ་བ་ལ། དབུས་ནི་དེ་གཉིས་ཀྱི་དབུས་ཏེ་པདྨས་མཚོན་ནས་རྡོ་རྗེའང་
སྟེ་བྱིན་གྱིས་བརླབ་པ་ལ་སོགས་པ་བྱས་ལ། དེ་ནས་ཡེ་ཤེས་མ་སྐྱེས་པ་དེའི་བར་ནི་དབུས་སུའོ། །དེར་བསྒོམ་པ་
ཞེས་བྱ་བ་སྙོམས་འཇུག་སྟེ་བསྲུབ་པ་དང་སྲུབ་པའི་སྦྱོར་བ་ལ་སོགས་པ་ སྟེ་འདུ་ཤེས་གསུམ་ལ་སོགས་པའིཏིང་ངེ་འཛིན་ལ་
མཉམ་པར་བཞག་པའི་ས་ཡིན་པའི་ཕྱི་བླ་མའི་མན་ངག་ཇི་ལྟ་བ་བཞིན་ནོ། །དེ་ལས་ཅི་འབྱུང་ན། སྔར་བསྟན་པའི་བྷ་ག་
ཞེས་བྱ་བའོ། །དེ་ཉིད་ཆོས་བཞི་ལྡན་དུ་བསྟན་ཏེ། དེའང་རྟེན་ཞུ་བ་དང༌། བརྟེན་པ་བདེ་བ། ངོ་བོ་གསལ་
བ། མི་རྟོག་པར་བསྟན་པའི་ཕྱིར་དེའི་བདེ་བ་ལ་སོགས་པ་སྟེ། སྔོན ཝཱ་ རྣམས་ཞེས་བྱ་བ་ནི་འདིར་བདེ་བའི་རྟེནབྱང་
ཆུབ་ཀྱི་སེམས ཐིག་ལེ་སྟེ་ལུས་ལས་བྱུང་ཞིང་བདེབ་ལ་རོལ་བའི་ཕྱིར། །སྔར་ཇི་ལྟར་འབྱུང་བ་ཞེས་བྱ་བ་ནི་འདིར་རྟེནཁུ་བ་ཉིད་
ཡིན ཏེ། བརྟེན་པ་བདེ་བའི་ཡེ་ཤེས་འབྱུང་བ་ལས་མི་འདའ་བའི་ཕྱིར་དང༌། འབྱུང་བ་ཆུ་ཡི་ངོ་བོ་ཡིན་པའི་ཕྱིས། །ཞེས་བྱ་བ་ནི་ཁུབའི་
བདག་ཉིད་ཅན་ཏེ་རྟེན་ནོ། །དེ་ལས་བྱུང་བ་བརྟེན་པ་ཆོས་གསུམ་སྟེ། གཉིས་པ་ཁུ་བ་ལ་བརྟེན་ཏེ་བདེ་བའི་ཡེ་ཤེས་
གསལ་བའི་བདག་ཉིད་དུ་འབྱུང་བ་སྟེ། དེ་ནི་ འདིར་ཐབས་དེ་ལས་བྱུང་བའི་བདེ་བ་ནི་སྔར་འཁོར་ལོར་བརྗོད་ པའི དོན་ཉིད་
དེ། རྣམ་པར་རྟོག་པའི་སྨོས་པ་གཅོད་པ་ཉིད་ཀྱི་ཕྱིར་རམ། ཡང་ན་དཀྱིལ་འཁོར་གྱི་འཁོར་ལོར་སྣང་བ་ཉིད་ཀྱི་ཕྱིར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཏེ་ཕྱི་མའི་གཉིས་པ་ལས་འཆད་དོ། །གསུམ་པ་བདེ་བ་དེ་ཉིད་རང་རིག་པ་གསལ་བའི་བདག་ཉིད་ཅན་དུ་སྐྱེ་བ་ནི་
སྔར་ཅི་རིགས་པར་ཞེས་པ་ནི་རིགས་པ་ཅི་ལྟ་བ་བཞིན་ཞེས་པའི་དོན་ཡིན་ལ། དེ་ཉིད་འདིར་སོ་སོ་རང་གི་རིག་དུ་སྐྱེས་པ་ཉིད་
དེ། ཡུལ་གྱི་གནས་ལུགས་དང་མཐུན་ཞིང་མ་འཁྲུལ་བ་ཉིད་ཀྱིས་ན་ཅི་རིགས་པའམ། རིམ་པ་ཇི་བཞིན་ཞེས་བྱ་བ་ བཏོན་
ནས་འབྲུ་གནན་ཚུལ་ཡང་ཡོད་མོད། ཅི་རིགས་པ་ཞེས་པའི་དོན་འཆད་པ་ཡིན་པས་སྔ་མ་ཁོ་ནའོ། །བཞི་པ་དེ་ཉིད་རྣམ་པར་མི་རྟོག་པའི་
བདག་ཉིད་ཅན་དུ་སྟོན་པ་ནི་སྔར་བསྟན་པའི་བྷ་ག་ཞེས་བྱ་བ་ཉིད་ཀྱིས་བསྟན་ཏོ། །དེ་ལྟར་ན་ཆོས་བཞི་པོ་སྟེ། རྟེན་
དང་བརྟེན་པ་ཞུ་བདེའི་བདག་ཉིད་ཅན་འབྱུང་ཞེས་བྱ་བའི་དོན་ཏོ ཡང་རྡོ་རྗེའི་ཚིག་དེ་ཉིད་རང་བྱིན་བརླབས་ལ་སྦྱར་ན། ནམ་མཁའི་
ཁམས་ནི་རྩ་གསུམ་འཁོར་ལོ་ལྔ་ལ་སོགས་པ་རྩའི་པདྨའིསྒྲུབ་ཡིན་ལ། བྷ་ག་ཞེས་བྱ་བ་ནི་རང་བྱུང་གི་ཡེ་ཤེས་ལ་བརྗོད་ཅིང་བསྒོམ་པ་ཞེས་བྱ་བ་ནི་འབར་
འཛག་སྙོམས་པར་འཇུག་པ་ཉིད་དོ། །གཞུང་ལྷག་མ་ནི་སྔ་མ་དང་མཚུངས་པར་སྦྱར་བར་བྱའོ། །མདོར་བསྡུས་དཀྱིལ་འཁོར་གསུམ་
མངོན་དུ་བྱེད་པའི་ཐབས་དང་བཅས་པ་སྟེ། ནམ་མཁའི་ཁམས་ཀྱིས་ལུས་ཀྱི་དཀྱིལ་འཁོར་དང་བྷ་གའི་དཀྱིལ་
འཁོར་འཆད་དོ། །ཆོས་བཞི་པོས་བྱང་ཆུབ་སེམས་ཀྱི་དཀྱིལ་འཁོར་བསྒོམས་པས་དེ་མངོན་དུ་བྱེད་པའི་ཐབས་
བསྟན་ཏོ། །དེ་དག་རྒྱས་པར་འཆད་པ་ལ་གཉིས། ཇི་ལྟར་བསྒོམ་པའི་ཚུལ་དང་། གདོན་མི་ཟ་བར་བསྒོམ་པར་གདམས་པའོ། །དང་པོ་
ལ། ལྷན་ཅིག་སྐྱེས་པས་ལྷན་ཅིག་སྐྱེས་པ་བསྒོམ་ཚུལ་དང་། རང་བཞིན་ལྷན་སྐྱེས་བསྒོམ་པ་གཉིས་ལས། དང་པོར་བྷ་ག་ཞེས་བྱ་བ་ལ་
སོགས་པས་བྱང་ཆུབ་སེམས་ཀྱི་དཀྱིལ་འཁོར་རྒྱས་པར་འཆད་དེ། དེ་ནི་ལྷན་སྐྱེས་ཀྱི་མཚན་ཉིད་ཅེས་བྱ་སྟེ། དེ་
ནས་ནི་དེ་མངོན་དུ་འགྱུར་བའི་རྒྱུ་སྟེ་བསྒོམ་པ་ཞེས་བྱ་བའི་དོན་རྒྱས་པར་འཆད་དོ། །དེ་ནས་ཡེ་ཤེས་མངོན་དུ་བྱེད་
པའི་ཐབས་ཉམས་སུ་བླང་བའི་ཚུལ་_ལམ་ཕན་ཡོན་རྒྱས་པར་འཆད་དོ། །དང་པོ་ལ་གཉིས་ཏེ། ལྷན་ཅིག་སྐྱེས་པའི་
དབྱེ་བ་དང་། དེའི་བདག་ཉིད་དུ་གྱུར་པའི་_ཡེ་ཤེས་དགའ་བ བཞིའི་རབ་ཏུ་དབྱེ་བའོ། །དང་པོ་ནི། ལྷན་ཅིག་སྐྱེས་
པ་ དེའང་གང་ཟག་གིས་ཕྱེ་ན་རྣམ་པ་གཉིས། །ཞེས་སྨོས་ཏེ། དེ་ལ་སྤྱིར་ལྷན་སྐྱེས་ཞེས་བྱ་བའི་ངོ་བོ་ནི་ཟུང་འཇུག་
བརྗོད་བྲལ་ཡིན་ལ། འདིར་རེས་རྟེན་གྱི་ངོས་ནས་ཞུ་བ་ལ་བཤད། རེས་དེའི་རྒྱུའི་ངོས་ནས་དགའ་བ་བཞིར་
བཤད། རེས་རང་གི་ངོ་བོའི་ངོས་ནས་བཤད་པ་ལས། འདིར་རྟེན་གྱི་ངོས་ནས་བཤད་ན་སྔར་བསྟན་པའི་ཚུལ་
གྱིས་ནི་ཞུ་བདེ་ཞེས་བྱ་བའི་དོན་ཏོ། །དེ་ལྟ་བུའི་ལྷན་ཅིག་སྐྱེས་པ་དེ་རྣམ་པ་བཞིར་དབྱེ་བ་བསྟན་པའི་ཕྱིར། རེ་
ཞིག་ཅེས་བྱ་བ་ལ་སོགས་པ་ནི་བཙུན་མོ་ནི་ཤེས་རབ་ཡིན་པ་དང་སྐྱེས་བུ་ནི་ཐབས་སུ་བརྗོད་པ་ཉིད་ཀྱིས་ཕྱིར་ཞེས་པ་སྟེ། དེ་ལྟ་བུའི་ཞུ་
བདེ་དེ་ནི་ཐབས་དང་ཤེས་རབ་མ་གཏོགས་པར་ནི་མི་འབྱུང་ངོ༌། །དེ་བས་ན་གང་ཟག་གཉིས་ཀྱི་དབྱེ་བས་ལྷན་སྐྱེས་
ཀྱང་ཐབས་ཀྱི་རྒྱུད་ལས་སྐྱེས་པ་དང་། ཤེས་རབ་ཀྱི་རྒྱུད་ལས་སྐྱེས་པ་གཉིས་སུ་འགྱུར་རོ་ཞེས་བྱ་བར་དགོངས་
སོ། །རང་གི་ངོ་བོ་དེའི་སྒོ་ནས་དབྱེ་བའང་རྣམ་པ་གཉིས་ཏེ། ཀུན་རྫོབ་ཅེས་པ་རགས་ཤིང་རྟོགས་སླ་བའི་ཕྱིར་
རམ། དེ་ལ་བརྟེན་ནས་རྟོགས་པའི་ཐབས་སུ་གྱུར་པའི་ཕྱིར་ཞུ་བ་ཀུནྡ་ལྟ་བུའོ། །དོན་དམ་ནི་ཕྲ་ཞིང་རྟོགས་དཀའ་
བའི་ཕྱིར་རམ། ཐབས་ལས་བྱུང་བའི་ཕྱིར་རམ། མྱོང་བས་དམ་པར་བྱས་པའི་ཕྱིར་དོན་དམ་སྟེ་བདེ་བ འི་ཡེ་ཤེས་



དག་ལྡན་མཚན་འགྲེལ་རྒྱུད་དོན་གསལ་བའི་སྤྱན་ཤེལ། །
སོ། །རྟེན་གང་ཟག་གི ཕྱི་ནས་བརྟེན་པ་ཞུ་བདེ་དེའི་དབྱེ་བ་གཉིས་གཉིས་ཡོད་པའོ། །དེའང་གང་ཞེ་ན། .རེ་ཞིག་ཅེས་བྱ་བ་ལ་སོགས་པ་ནི་
སྐྱེས་བུའི་རྒྱུད་ལའང་རྣམ་པ་གཉིས་ཏེ་སྐྱེས་བུ་དེའི་རྟེན་ཁུ་བའམ་བརྟེན་པ་བདེ་བ་ཉིད་དོ། །སྐྱེས་བུའི་ཇི་ལྟ་བ་བཞིན་དུ་ཤེས་རབ་ཕྱག་རྒྱ་ལའང་གཉིས་
ཏེ། ཕྱག་རྒྱ་དེའི་རྟེན་ཁུ་བའམ་བརྟེན་པ་བདེ་བ་ཉིད་དོ་ཞེས་པས་ནི་དེ་བས་ན་དབྱེ་བ་བཞི་ཞེས་བྱ་བར་དགོངས་སོ། །དོན་བསྡུས་པ་
ནི། དེ་ཉིད་ཀྱི་ཕྱིར་ན་ཞེས་བྱ་བ་ལ་སོགས་པ་བརྟེན་པ་བདེ་བ་ལ་དགའ་བ་ནི་བཞི་ཡིས་རབ་ཏུ་དབྱེ་བ་ཡིས་རྣམ་པ་བཞིར་འབྱེད་པའོ། །
ལྷན་ཅིག་སྐྱེས་པའི་དགའ་བ་ཉིད་ལ་དེ་ལྟར་བཞིར་དབྱེ་བའོ། །དེ་ལྟར་བཞིར་གང་ལས་དབྱེ་ཞེ་ན། སྐྱེ་མེད་རྫོགས་
པའི་རིམ་པའི་ཕྱོགས་ལས་ཞེས་བྱ་སྟེ། །སྐྱེ་མེད་དམ་རྫོགས་པའི་རིམ་པ་དངོས་ནི་རྣམ་པར་མི་རྟོག་པའི་ཡེ་ཤེས་ཡིན་
ལ་ དེས་ན་དེ་ལ་ནི་དབྱེ་བ་མེད་དོ། །ཕྱོགས་ཞེས་བྱ་བ་ནི་དེའི་ཁོངས་སུ་བསྡུ་བ་སྟེ། བསྐྱེད་པའི་ཕྱོགས་སུ་བསྡུ་བ་
སྟེ་ཐབས་དང་ཤེས་རབ་ཀྱི་འདུ་འཕྲོ་ལས་བྱུང་བའི་ཞུ་བདེ་གང་ཡིན་པ་དེ་ལ་ འདི་ལྟར་ལྷན་སྐྱེས་རྣམ་པ་བཞི་དབྱེ་ སྟེ་ལྷན་སྐྱེས་ཀྱི་
དགའ་བ་དང་། མཆོག་དགའ་དང་། དགའ་བྲལ་དང་ལྷན་སྐྱེས་ཀྱི་ལྷན་སྐྱེས་སོ་ཞེས་བྱ་བར་དགོངས་སོ། །དེ་བས་ན་ལྷན་སྐྱེས་ཀྱི་དབྱེ་
བ་འདི་བསྐྱེད་པའི་རིམ་པ་ལ་མེད་དོ་ཞེས་བྱ་བའོ། །དཔེ་ཁ་ཅིག་ལས། བསྐྱེད་པའི་རིམ་པའི་ཕྱོགས་ལས་ནི། །
ཞེས་བྱ་བ་འབྱུང་ངོ༌། །དེའི་ལྟར་ན་ལྷན་སྐྱེས་ཀྱི་ཡེ་ཤེས་བསྐྱེད་པའི་ཕྱོགས་ཏེ་རྒྱུ་དགའ་བ་བཞི་ལས་དབྱེ་ཞེས་
བྱའོ། །རྫོགས་པ་ལ་ནི་ལྷན་སྐྱེས་ཉིད་བཞི་ཞེས་བྱ་བའི་དོན་ཏོ། །གལ་ཏེ་དེ་ལྟ་བུའི་ལྷན་སྐྱེས་ཉིད་གང་དུ་སྐྱེ། ཇི་
ལྟ་བུ་ཞིག་སྐྱེ་ཞེ་ན། དེ་གསལ་བའི་ཕྱིར་དེའི་བདག་ཉིད་དུ་གྱུར་པའི་དགའ་བའི་དབྱེ་བ་བསྟན་པར་བྱའོ། །དེ་ལ་
གཉིས་ཏེ། དགའ་བའི་དབྱེ་བ་དངོས་དང་། ལྷན་སྐྱེས་བྱེ་བྲག་ཏུ་གཏན་ལ་དབབ་པའོ། །དང་པོ་ལ་བཞི་
སྟེ། དཔེའི་སྒོ་ནས་གཏན་ལ་དབབ་པ་ནི། དགའ་བ་དང་པོ་ཞེས་བྱ་བ་ལ་སོགས་པ་སྟེ། དགའ་བ་དང་པོ་ནི་རྩོལ་བ་ཆེ་ཞིང་
བདེ་བ་ཆུང་བས་གང་ཟག་དཔའ་བོ་ཉིད་དང་འདྲ་ལ། མཆོག་ཏུ་དགའ་བ་ནི་རྩོལ་བ་ཆུང་ཞིང་བདེ་བ་ཆེ་བས་རྣལ་འབྱོར་མ་དང་འདྲ་ཞིང་། ཤིན་ཏུ་བདེ་བ་
དགའ་བྲལ་གྱི་དགའ་བ་ནི་ཐམས་ཅད་དེ་ཐབས་ཤེས་གཉིས་ཀའི་རྒྱུད་ལ་ངེས་པས་ན་སྐྱེས་པ་དང་བུད་མེད་གཉིས་ཀ་དང་འདྲའོ། །དགའ་བ་གསུམ་པོ་དེའི་
བདེ་བའི་ཐབས་ལས་ཡང་དག་པར་རིག་པ་ནི་ལྷན་ཅིག་སྐྱེས་པའི་ཡེ་ཤེས་སོ། །འདིས་དེ་རྣམས་ལ་བརྟེན་ཏེ་ལྷན་སྐྱེས་རྟོགས་པར་
བསྟན་ཏོ། །གཉིས་པ་ཉམས་སུ་མྱོང་བའི་སྒོ་ནས་གཏན་ལ་དབབ་པ་ནི། དགའ་བའི་བདེ་བ་ཅུང་ཟད་དེ། །ཞེས་
བྱ་བ་ལ་སོགས་པ་སྟེ། དགའ་བའི་དུས་སུ་བདེ་བ་ཅུང་ཟད་ཉམས་སུ་མྱོང་བ་དང་། མཆོག་ཏུ་དགའ་བ་ལ་དེ་བས་ལྷག་པའི་བདེ་བ་ཉམས་སུ་མྱོང་ཞིང་
དགའ་བྲལ་གྱི་དགའ་བས་ནི་སླར་འདོད་པའི་ཆགས་པ་དང་བྲལ་བ་སྟེ་བདེ་བ་མི་རྟོག་པར་ཐིམ་པ་ཉམས་སུ་མྱོང་བ་ཡིན་ལ་ལྷག་མ་བཞི་པ་བདེ་སྟོང་ཟུང་དུ་ཆུད་
པ་ནི་ལྷན་ཅིག་སྐྱེས་པའི་དགའ་བ་ཉིད་དོ། །འདིས་ལྷན་སྐྱེས་དེ་བདེ་སྟོང་ཟུང་དུ་ཆུད་པར་བསྟན་ཏོ། །གསུམ་པ་རྣམ་རྟོག་གི་
སྒོ་ནས་གཞག་པ་ནི། དང་པོ་རེག་པར་འདོད་པ་དང་། །ཞེས་བྱ་བ་ལ་སོགས་པ་སྟེ་དུས་དང་པོར་སྒོ་གཉིས་ཕན་ཚུན་རེག་
པར་འདོད་པ་དང་། དུས་གཉིས་པ་ལ་བདེ་བ་ཉམས་སུ་མྱོང་བར་འདོད་པ་དང་། དུས་གསུམ་པ་ལ་མྱོང་ཟིན་པས་འདོད་ཆགས་འཇིག་པ་ཉིད་དོ། །དེ་དག་
ནི་མཐར་ལྷུང་བ་ཡིན་ལ། ཆགས་པ་དང་ཆགས་བྲལ་ཟུང་དུ་ཆུད་པ་དེས་ན་བཞི་པ་ལྷན་ཅིག་སྐྱེས་པའི་ཡེ་ཤེས་བསྒོམ་པར་བྱའོ། འདིས་རྣམ་པར་མི་
རྟོག་པར་བསྟན་ཏོ། །མཚན་ཉིད་ཀྱི་སྒོ་ནས་གཞག་པ་ནི། མཆོག་ཏུ་དགའ་བ་ཞེས་བྱ་བ་ལ་སོགས་པ་སྟེ། །མཆོག་ཏུ་
སྟེ། དང་པོའི་དགའ་བའམ་དགའ་བ་དང་པོ་ནི་ཆགས་པ་དང་བཅས་པའི་ཕྱིར་ན་སྲིད་པའི་ཉམས་ཞེས་བྱ་བར་བརྗོད་ཅིང་། དགའ་བྲལ་ལས་ནི་ཆགས་པ་དང་



93
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བྲལ་བའི་ཕྱིར་མྱ་ངན་ལས་འདས་པའི་ཉམས་སུ་བརྗོད་ལ། དེ་གཉིས་ཀྱི་དབུ་མ་མཆོག་དགའ་ནི་བདེ་བ་ཉམས་སུ་མྱོང་བ་ཡོད་པས་དགའ་བ་ཙམ་ཉིད་དོ། །
དེ་ལྟར་ན་གསུམ་པོ་འདིས་ནི་ལྷན་ཅིག་སྐྱེས་པ་སྤངས་པ་ཡིན་ཏེ། རྣམ་རྟོག་དང་བཅས་པའི་ཕྱིར། །འདིས་ལྷན་སྐྱེས་མཐའ་ཐམས་ཅད་དང་
བྲལ་བར་བསྟན་ཏོ། །དེ་ལྟར་དགའ་བ་གསུམ་ལས་མཆོག་ཏུ་གྱུར་པའི་ལྷན་སྐྱེས་ཉིད་གཏན་ལ་དབབ་པ་
ནི། འདོད་ཆགས་མེད་ཅིང་ཞེས་བྱ་བ་ལ་སོགས་པ་སྟེ། དགའ་བའི་དུས་ཀྱི་འདོད་ཆགས་མེད་ཅིང་དགའ་བྲལ་གྱི་དུས་ཀྱི་ཆགས་བྲལ་
མེད་ལ། མཆོག་དགའི་དུས་ཀྱི་དབུས་མར་ཡང་དམིགས་པར་མི་འགྱུར་ཏེ། དེ་དག་རྟོག་བཅས་ཡིན། ལྷན་སྐྱེས་ནི་རྟོག་པ་དང་བྲལ་བའི་ཕྱིར་རོ། །དེས་
ན་ལྷན་སྐྱེས་འདི་ལ་ཆགས་ཤིང་འདུན་པ་མེད་པས་ཐབས་ཀྱི་མཐའ་དང་ཆགས་བྲལ་མེད་པས་ཤེས་རབ་ཀྱི་མཐར་ལྟུང་བ་མེད་དོ། །དཔལ་ཁ་སྦྱོར་
ལས་ཀྱང་། འདོད་ཆགས་ཉིད་དང་ཆགས་བྲལ་དག །འདྲེས་པར་གྱུར་པ་རྙོག་པ་མེད། །དེ་བཞིན་ཆགས་དང་
ཆགས་བྲལ་གྱིས། །སྐད་ཅིག་གཅིག་ལ་རོ་གཅིག་འགྱུར། །ཞེས་གསུངས་པ་ལྟ་བུ་སྟེ། སྤྲོས་པ་དང་བྲལ་བ་
ཞེས་བྱ་བའི་དོན་ཏོ། །དེས་ན་ཡང་དག་དེ་ ཁོ་ན་ཉིད་ ཀྱི་ཡེ་ཤེས་དཔེའི་ཚུལ་གྱིས་སྣང་བ་པོ་སྟེ་དངོས་པོ་ཐམས་ཅད་ཀྱི་
གནས་ལུགས་ཇི་ལྟ་བ་བཞིན་རྟོགས་པ་སངས་རྒྱས་ཀྱི་ཡེ་ཤེས་སུ་རྣལ་འབྱོར་པ་ལ་ངེས་པ་སྐྱེ་བའོ་ཞེས་བྱ་བའོ། །
འདི་དག་གིས་ནི་སློབ་དཔོན་ཁ་ཅིག་དགའ་བ་གསུམ་པར་འདོད་པ་དང་། རང་གི་ངོ་བོ་ཡེ་ཤེས་ལ་ལོག་པར་རྟོག་
པའང་བསལ་ཏེ། རྒྱས་པར་བླ་མས་གསུང་བར་འགྱུར་རོ། །གཉིས་པ་དེ་ལྟ་བུའི་ཡེ་ཤེས་དེ་མངོན་དུ་འགྱུར་བའི་
ཐབས་ནི། གཞན་གྱིས་ཞེས་བྱ་བ་ལ་སོགས་པའོ། །དོན་ནི་ཅི་ལྷན་ཅིག་སྐྱེས་པ་དེ་ཚིག་གི་བསྟན་པ་ཙམ་གྱིས་
རྟོགས་པ་ཡིན་ནམ་ཞེ་ན་_གདོད་མ་ནས་རིག་སྟོང་དབྱེར་མེད་ཀྱི་ངོ་བོར་གནས་པའི་ལྷན་སྐྱེས་དེ། གང་ཟག་གཞན་གྱིས་བརྗོད་པ་ཙམ་
གྱིས་ ཕྱི་ནང་གང་དུའང་ནི་རྙེད་པ་མིན་ཏེ་ངོ་བོ་ཉིད་ཀྱིས་མ་གྲུབ་པའི་ཕྱིར་དང་། དེ་ཇི་ལྟར་གནས་པ་བཞིན་དུ་བརྗོད་དུ་མི་ནུས་པའི་
ཕྱིར་སྤྲོས་བཅས་ཀྱི་བློ་ཡི་ཤེས་བརྗོད་ཀྱི་ཡུལ་ལས་འདས་པའི་ཕྱིར་རོ། །བཤེས་པའི་སྤྲིང་ཡིག་ལས། དེ་འདི་ཡིན་ཞེས་དེ་ཉིད་
ནི། །རྒྱལ་བ་ཡིས་ཀྱང་བརྗོད་མི་ནུས། །ཞེས་གསུངས་པ་ལྟ་བུའོ། །ཡང་ན་གཞན་གྱིས་བརྗོད་མིན་ཞེས་པ་
འདིས་ཕ་རོལ་ཏུ་ཕྱིན་པའི་ཐེག་པས་མི་རྟོགས་པར་སྟོན་ཏེ། བདག་བྱིན་བརླབས་ལས། བསྐལ་པ་བྱེ་བ་མཐའ་
ཡས་སུ། །ཐོས་པའི་ཕ་རོལ་སོན་གྱུར་ཀྱང་། །བདག་བྱིན་བརླབ་ལས་ཕྱིར་ཕྱོགས་པས། །དེ་ཡིས་དེ་ཉིད་མཐོང་
མི་འགྱུར། །ཞེས་གསུངས་པ་ལྟ་བུའོ། །འོ་ན་ལྷན་སྐྱེས་དེ་གང་ལས་རྟོགས་པར་ནུས་སྙམ་ན། བླ་མའི་དུས་
ཐབས་བསྟེན་པ་དང་། །བདག་གི་བསོད་ནམས་ལས་ཤེས་བྱ། །ཞེས་སྨོས་ཏེ། བླ་མ་ནི་བརྒྱུད་པ་བར་མ་ཆད་པ་
མཚན་ཉིད་དང་ལྡན་ཡང་དག་པའི་གདམས་ངག་དང་ལྡན་པ་ལས་བསྟེན་ཅིང་དེའི་གདམས་ངག་དང་བྱིན་རླབས་ཐོབ་པ་ལས་རྟོགས་
ཏེ། འཕགས་པ་ཀླུ་སྒྲུབ་ཀྱིས། རི་དབང་རྩེ་ལས་འགའ་ཞིག་ལྷུང་གྱུར་ན། །ལྟུང་བར་མི་འགྱུར་སྙམ་ཡང་ལྟུང་
བར་འགྱུར། །བླ་མའི་དྲིན་གྱིས་ཕན་པའི་ལུང་ཐོབ་ན། །གྲོལ་བར་མི་འགྱུར་སྙམ་ཡང་གྲོལ་བར་འགྱུར། །ཞེས་
བཤད་དོ། །དུས་ཞེས་པ་ནི་དབང་གི་དུས་སུ་བླ་མས་ཇི་ལྟར་ཆོ་ག་ལས་བྱུང་བ་བཞིན་གདམས་ངག་གནང་བ་སྟེ་རྩ་
དང་སྐད་ཅིག་གི་དབྱེ་བ་ལ་སོགས་པ་རྣམས་ཤེས་པས་སོ། །ཐབས་བསྟེན་པ་ཞེས་པ་ནི་བླ་མས་གནང་བ་ཙམ་གྱིས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མ་ཡིན་ཏེ། བླ་མས་ཇི་ལྟར་ལུང་ཕོག་པ་བཞིན་བྱང་ཆུབ་ཀྱི་སེམས་བསྒྲུབ་པའི་རིམ་གྲོ་དང་རླུང་ལ་སོགས་པ་ནས་
སྐད་ཅིག་གི་དབྱེ་བའི་བར་ ཐིག་ལེ་དབབ་བཟློག་གི་ཐབས་ལ་མཁས་པ་དང་རིག་མ་ཚུལ་བཞིན་དུ་བསྟེན་ཅིང་ཉམས་སུ་བླང་བའོ། །
དེའང་བདག་གི་བསོད་ནམས་ལས་ཤེས་བྱ་སྟེ། སྐྱེ་བ་སྔ་མ་ལ་གོམས་པའང་ཡིན་མོད་ཀྱི། འདིར་ནི་འོག་ཏུ་
བཀག་པས་ན་གསང་སྔགས་ཀྱི་ལུགས་ཀྱིས་སྐྱེ་བ་འདི་ཉིད་ལ་བྱང་ཆུབ་ཀྱི་སེམས་བསྐྱེད་པ་དང་། མཆོད་པ་ལ་
སོགས་པ་དང་། འཁོར་བ་ཐམས་ཅད་རྩ་ལྟ་བུར་མཐོང་བ་དང་། དམ་ཚིག་གི་ཚོགས་བསྐྱངས་པ་དང་། བླ་མ་
ལ་མི་ཕྱེད་པའི་དད་པ་དང་། ལྷའི་འཁོར་ལོའི་རྣལ་འབྱོར་ལ་གནས་པ་དང་། སེམས་ཅན་ཐམས་ཅད་ལ་སྙིང་བརྩེ་
བ་དང་། རྣམ་པར་མི་རྟོག་པ་ཉིད་ལ་དད་པ་བརྟན་པོ་ལ་གནས་པ་དང་ལྡན་ན་ཤེས་པར་འགྱུར་ཞེས་བྱའོ། །གསུམ་པ་
ད་ནི་དེ་ལྟར་གཞན་གྱིས་མི་རྟོགས་ཤིང་བླ་མའི་མན་ངག་ལ་སོགས་པས་རྟོགས་པའི་ཐབས་དེ་ཡུལ་གང་ལ་དམིགས་ནས་
ཇི་ལྟར་བསྒོམ་ཞེ་ན། དམན་པ་ཞེས་བྱ་བ་ལ་སོགས་པ་སྨོས་སོ། །འདི་ལ་བཞི་སྟེ། གང་དག་ཇི་ལྟར་བསྒོམ་པ་
དང་། དེ་ལྟར་བསྒོམ་པའི་འཐད་པ་དང་། བསྒོམ་པའི་དགོས་པ་དང་། བསྒོམ་པའི་ཚུལ་ལོ། །དང་པོ་
ནི། དམན་པ་ཞེས་བྱ་བ་ལ་སོགས་པ་ སྟེ་དམན་པ་དང་འབྲིང་དང་མཆོག་རྣམས་དང་གཞན་རྣམས་དང་། གང་རྣམས་དང་། དེ་རྣམས་དང་
ཞེས་པ་སྟེ་ཐམས་ཅད་རོ་མཉམ་པའི་དེ་ཁོ་ན་བསྒོམ་པ་ཡིས་ཆོས་འདི་རྣམས་ཀུན་མཉམ་པ་ཉིད་དུ་བལྟ་ཞིང་བསྒོམ་པར་བྱའོ་ཞེས་ཚིགས་སུ་བཅད་པ་
གཅིག་གིས་མདོར་བསྟན་ནས། ལྷག་མ་ཚིགས་བཅད་གསུམ་གྱིས་རྒྱས་པར་འཆད་དོ། །དེའང་གོང་གི་དམན་པའི་
གནས་ནི་བེམས་པོའི་རྫས་དང་སྲོག་ཆགས་ཤིན་ཏུ་ཕྲ་བའི་དོན་ཏེ། རྡུལ་ཕྲ་རབ་དང་སེམས་དང་སེམས་ལས་བྱུང་བ་རྣམས་སོ། །མཆོག་ནི་དངོས་པོ་ཆེན་
པོར་བརྗོད་པར་བྱ་སྟེ། རི་དང་རྒྱ་མཚོ་ལ་སོགས་པ་ལྟ་བུའོ། །དེ་གཉིས་ཀྱི་དབུ་མ་ནི། ཆེ་ཆུང་གཉིས་ཀྱིས་སྤངས་པ་འབྲིང་པོ་ཉིད་དེ། བུམ་པ་དང་སྣམ་
བུ་ལ་སོགས་པ་ལྟ་བུའོ། །གཞན་རྣམས་ཞེས་བྱ་བ་ནི་ཡུལ་ལས་གཞན་ཡུལ་ཅན་དབང་པོ་དྲུག་ཡིན་ལ། གང་རྣམས་ནི་བརྟན་པ་སྣོད་དང་། དེ་རྣམས་ནི་
གཡོ་བ་བཅུད་དོ། །འདི་ཀུན་ཞེས་བྱ་བ་ཕྱི་ནང་གི་ཆོས་ཐམས་ཅད་དེ། བདག་ངོ་བོ་ཉིད་མེད་པས་ང་ཉིད་མེད་པའོ། །མཉམ་ཉིད་ནི་ཐམས་ཅད་ཀྱང་རང་
བཞིན་མེད་པར་མཚུངས་པར་འདོད་པ་ཉིད་དེ། དེ་ལྟར་ཉམས་སུ་མྱོང་བས་རོ་མཉམ་པ་ཡིན་ལ། དེ་ཉིད་བསྒོམ་པས་ནི་ཐོབ་པའི་ལྷན་སྐྱེས་ཀྱི་ངོ་བོར་ཆོས་
ཐམས་ཅད་མཉམ་པ་ཞེས་བྱ་བ་མཚུངས་ཤིང་འདྲ་བར་རྟོགས་པར་བརྗོད་དོ། །དེ་ལས་བྱུང་བའི་ཡེ་ཤེས་ནི་རྣམ་རྟོག་གཅོད་པས་འཁོར་ལོ་དང་། དེ་ཉིད་
ཉམས་སུ་མྱོང་བས་རོ་ཞེས་བརྗོད་ལ། བསྒོམ་པ་ནི། ཆོས་ཐམས་ཅད་དེ་བཞིན་ཉིད་དུ་རོ་གཅིག་པའི་ངོ་བོར་མཉམ་པ་ཉིད་དེ། ལྷན་ཅིག་སྐྱེས་པ་འདིས་ནི་
ཆོས་ཉིད་དོན་གྱི་སྒོ་ནས་རྟོགས་པར་བརྗོད་པར་བྱའོ། །མདོར་ན་དེ་དག་གི་དོན་ནི་བདག་གིས་རྟོགས་པའི་ཡེ་ཤེས་ཀྱི་ཡུལ་ཐམས་
ཅད་ལ་རྒྱས་བཏབ་ལ་བསྒོམ་པར་བྱ་ཞེས་བྱ་བའི་དོན་ཏོ། །གཉིས་པ་དེ་ལྟར་བསྒོམ་པའི་འཐད་པ་ནི། ང་ལས་
ཞེས་བྱ་བ་ལ་སོགས་པ་ སྣང་ལུགས་ཀྱི་དབང་དུ་བྱས་ན། ཆོས་སྐུ་སྤྲོས་བྲལ་གྱི་ཡེ་ཤེས་ང་ལས། འགྲོ་བ་སེམས་ཅན་ཐམས་ཅད་འབྱུང་
ཞིང་། ང་ལས་ས་འོག་ས་སྟེང་ས་བླའི་གནས་གསུམ་པོའང་བྱུང་ལ། སྤྲོས་བྲལ་གྱི་ཡེ་ཤེས་ང་ཡིས་འཁོར་འདས་འདི་དག་ཀུན་ལ་ཁྱབ་པ་སྟེ། གྲུབ་
ལུགས་ཀྱི་དབང་དུ་བྱས་ན་སྤྲོས་བྲལ་ལས་མ་གཏོགས་པའི་འགྲོ་བའི་རང་བཞིན་གཞན་འགའ་ཡང་མ་མཐོང་ཞེས་པ་སྟེ། དེ་ལྟར་སྣང་བ་ཐམས་
ཅད་ཐ་དད་ཅིག་ཡོད་ན་མི་འགྱུར་བ་ལས་ཐ་དད་མེད་པས་ཐམས་ཅད་ཡེ་ཤེས་ཀྱི་ངོ་བོར་གྱུར་པ་ནི་ང་ལས་བྱུང་བའི་
ཕྱིར་དེ་རང་གི་སེམས་ལས་མ་གཏོགས་པའི་སྣང་བ་འགའ་ཡང་མེད་པ་ཡིན་ནོ། །དེ་བས་ན་རང་གི་སེམས་གཉིས་
སུ་མེད་པའི་ཡེ་ཤེས་ཡིན་པས་སྣང་བ་ཐམས་ཅད་ཀྱང་དེའི་ངོ་བོར་འགྱུར་རོ་ཞེས་བྱ་བའི་དོན་ཏོ། །གསུམ་པ་དེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལྟར་བསྒོམ་པའི་དགོས་པ་ནི། དེ་ལྟར་ཞེས་བྱ་བ་ལ་སོགས་པ་གསུངས་ཏེ། དེ་ལྟར་ལྷན་ཅིག་སྐྱེས་པའི་ཡེ་ཤེས་རྣལ་འབྱོར་
པས་ཉམས་སུ་མྱོང་ཞིང་ཤེས་ནས་ཤེས་པ་བཞིན་ཤིན་ཏུ་མཉམ་པར་བཞག་པའི་རྣལ་འབྱོར་པ་གང་ཞིག་གོམས་པར་གྱུར་ན། བསོད་ནམས་ཆུང་བའི་མི་ཡིས་
ཀྱང་རྣམ་གྲོལ་གྱི་ཡེ་ཤེས་དེ་ནི་འགྲུབ་པར་ཐེ་ཚོམ་མེད་ན། བསོད་ནམས་དང་ལྡན་པས་ལྟ་ཅི་སྨྲོས་ཞེས་པའོ། །མདོར་ན་སྔ་མས་ནི་བསོད་ནམས་
ཆུང་བས་ཀྱང་འགྲུབ་བར་བསྟན་ལ། ཁ་ཟས་བཟའ་བ་དང་བཏུང་བ་འཐུང་བ་དང་ཆུ་བླུགས་ནས་ཁྲུས་བྱེད་པ་དང་གློས་ཕབ་ནས་ཉལ་བ་དང་
གཉིད་ལོག་པ་དང་བསམ་མནོ་སེམས་པ་དང་དེ་དག་ལ་སོགས་པའི་དུས་ཐམས་ཅད་དུ་དྲན་པ་མ་ཉམས་ན་བསམ་པ་ཕྱག་རྒྱ་ཆེན་པོ་མངོན་དུ་ཐོབ་པར་འདོད་
པས་སྦྱོར་བ་གནས་སྐབས་ཐམས་ཅད་དུ་གོམས་པ་དེས་ན་དུས་མྱུར་དུ་ཕྱག་རྒྱ་ཆེན་པོ་མངོན་དུ་གྱུར་བ་སྟེ་ཐོབ་པར་འགྱུར་རོ་ཞེས་པའི་ཕྱི་མས་ནི་གྲུབ་
ནས་གོམས་པ་སླ་བར་བསྟན་ཏོ། །ལྷན་ཅིག་སྐྱེས་པས་ལྷན་ཅིག་སྐྱེས་པ་བསྒོམ་པའི་ཚུལ་བསྟན་ཟིན་ཏོ།། །།ད་
ནི་རང་བཞིན་ལྷན་སྐྱེས་དམིགས་མེད་བསྒོམ་པ་ནི། གང་ཕྱིར་ཡིད་ཀྱིས་མི་བསྒོམ་པར། །ཞེས་བྱ་བ་ལ་སོགས་པ་
གསུངས་སོ། །འདི་ལ་གསུམ་སྟེ། ཇི་ལྟར་བསྒོམ་པ་དངོས་དང་། དེ་ཐམས་ཅད་ལ་ཁྱབ་པར་བསྟན་པ་
དང༌། དེ་ལ་ཀླན་ཀ་སྤང་བའོ། །དང་པོ་ནི་དངོས་པོ་ཐམས་ཅད་ཀྱི་རང་བཞིན་ལྷན་ཅིག་སྐྱེས་པའི་ཡེ་ཤེས་དེ་ནི་
སྤྲོས་པའི་མཐའ་ཐམས་ཅད་དང་བྲལ་བ་སྟེ་དེ་ཁོ་ན་ཉིད་ཀྱི་ལེའུར་བསྟན་ཟིན་ཏོ། །དེ་ལ་སྒྲོ་འདོགས་བཅད་དེ་ཤེས་
པ་ཙམ་གྱིས་མི་ཕན་ཏེ་བསྒོམ་དགོས་ལ། བསྒོམ་པ་དེའང་_གནས་ལུགས་དེ་དང་འདྲ་བར་བསྒོམས་པས་རྟོགས་པར་
འགྱུར་གྱི་མི་འདྲ་བས་ནི་མ་ཡིན་ནོ། །དེའང་དཔལ་ཁ་སྦྱོར་ལས། སྟོང་པ་བསྒོམ་པར་མི་བྱ་སྟེ། །སྟོང་མིན་
བསྒོམ་པར་མི་བྱའོ། །སྟོང་པ་མི་སྤང་རྣལ་འབྱོར་པས། །སྟོང་མིན་ཡོངས་སུ་སྤང་མི་བྱ། །ཞེས་བྱ་བ་ལ་སོགས་
པ་གསུངས་ལ། སློབ་དཔོན་ཀླུ་སྒྲུབ་ཀྱིས་ཀྱང་། དམིགས་པ་མེད་པའི་སེམས་སུ་ནི། །གནས་པ་ནམ་མཁའི་
མཚན་ཉིད་ཡིན། །ནམ་མཁའ་བསྒོམ་པ་དེ་ཉིད་ནི། །སྟོང་ཉིད་བསྒོམ་པར་བཞེད་པ་ཡིན། །ཞེས་གསུངས་
སོ། །འདི་ལ་ལས་དང་པོ་པས་སློབ་དཔོན་ཀླུ་སྒྲུབ་ཀྱི་གསུང་བཞིན་དུ་ནམ་མཁའ་ལ་སེམས་གཟུང་བའམ་ཡུལ་ལ་
ཡེ་ཤེས་ངོས་གཟུང་བའི་ཚུལ་གྱིས་བསླབ་སྟེ། སྐྱབས་སུ་འགྲོ་བ་དང་། བྱང་ཆུབ་ཀྱི་སེམས་དང་། བླ་མ་དང་
ཡི་དམ་གྱི་ལྷ་བསྒོམ་པ་སྔོན་དུ་འགྲོ་བས་མེ་ཏོག་སྔོན་པོ་ལ་སོགས་པ་རྟེན་མི་འགྱུར་བ། ལུས་མི་འགུལ་བ། མིག་
མི་འཛུམ་པ། ཡིད་འཛིན་པ་མེད་པ་སྟེ་ཡན་ལག་བཞི་དང་ལྡན་པས་བསྒོམས་ན་མི་རྟོག་པ་སྐྱེ་བར་འགྱུར་
ལ། དེའང་ཡུལ་སྒྲ་ལ་སོགས་པ་གཞན་ལ་སྤོ་ཞིང་བསྒོམ་སྟེ། ཞི་གནས་སྐྱེས་ན་སྔར་བསྟན་པའི་ལྟ་བ་དང་བསྲེ་
ཞིང་བསྒོམས་ན་རང་བྱུང་གི་ཡེ་ཤེས་སྐྱེ་བར་འགྱུར་རོ། །དེས་ན་རྒྱུ་མཚན་གང་གི་ཕྱིར་ན། ཕྱི་ནང་གི་དངོས་པོ་ལ་མཚན་མར་འཛིན་
པའི་ཡིད་ཀྱི་མི་བསྒོམ་པར་མཚན་རྟོག་དང་བྲལ་བའི་ཚུལ་གྱིས་འགྲོ་བ་དང་ཆོས་ཐམས་ཅད་བསྒོམ་པར་བྱ་སྟེ་ཐམས་ཅད་ཀྱི་ཆོས་སམ་རང་བཞིན་ནི་ཡོངས་སུ་
ཤེས་པ་ན་མཚན་མར་འཛིན་པའི་བསྒོམ་པ་ཉིད་ནི་གནས་ལུགས་བསྒོམ་པ་མིན་ཏེ། བསྒོམ་བྱ་རང་བཞིན་གྱིས་གྲུབ་པ་མེད་པའི་ཕྱིར་དེའི་དོན་ཡང་དེ་ལྟ་བུ་
དེས་ནི་འགྲོ་བ་ཐམས་ཅད་དེའི་ངང་དུ་ཐིམ་པས་བསྒོམ་པར་བྱ་ཞེས་བྱ་སྟེ། ཁ་སྦྱོར་ལས། གཟུགས་རྣམས་སྣ་
ཚོགས་ལྟ་བ་དང་། །ཞེས་བྱ་བ་ལ་སོགས་པ་གསུངས་སོ། །དེ་ནི་ཆོས་ཐམས་ཅད་ཀྱི་ཆོས་ཉིད་དེ། དེས་ན་དོན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དམ་པར་བསྒོམ་དུ་མེད་པ་ཉིད་ཀུན་རྫོབ་ཏུ་བསྒོམ་པར་བྱའོ་ཞེས་བྱ་བའི་དོན་ཏོ། །གལ་ཏེ་དེ་ལྟར་བསྒོམས་ཀྱང་
ཆོས་ཐམས་ཅད་ཀྱི་ཆོས་ཉིད་ཤེས་པར་མི་འགྱུར་ཏེ། ཡུལ་དང་དེའི་ཆོས་ཉིད་ཐ་དད་དུ་ཡོད་དོ་སྙམ་པ་ལ། ཐ་དད་
ཅིག་ཡོད་ན་ལྷ་དེ་ལྟར་འགྱུར་ཡང་སྣང་བ་སྣ་ཚོགས་ཀྱང་རང་ཉིད། དེའི་ཆོས་ཉིད་ཀྱང་རང་ཉིད་ཡིན་ནོ། །དེ་བས་
ན་སྔར། ང་ལས་འགྲོ་བ་ཐམས་ཅད་བྱུང་། །ཞེས་སྨྲས་སོ། །རང་བཞིན་ལྷན་སྐྱེས་དེ་དངོས་པོ་ཐམས་ཅད་ལ་ཁྱབ་
པར་བསྒོམ་པ་ནི། བརྟན་ པ་སྣོད་དང་ཞེས་བྱ་བ་ལ་སོགས་པ་ གཡོ་བའི་བཅུད་ཀྱི་དངོས་པོ་གང་ཞིག་སྟེ། ཐ་ན་རྩ་དང་ལྕག་དང་
འཁྲིལ་ཤིང་ལ་སོགས་པ་ཕྱི་ནང་གི་དངོས་པོ་ཐམས་ཅད་ཀྱང་བདག་གི་དངོས་པོ་སྟེ་ལྷན་ཅིག་སྐྱེས་པའི་ཡེ་ཤེས་ཀྱི་རང་བཞིན་ལས་གཞན་མ་ཡིན། དམ་པའི་
དེ་ཁོ་ན་ཉིད་སྤྲོས་པ་ཐམས་ཅད་བྲལ་བར་ངེས་པར་ཏེ་གདོན་མི་ཟ་བར་བསྒོམ་པར་བྱའོ་ཞེས་པའོ། །དེ་ལ་རྩོད་པ་སྤང་བ་ལ་གཉིས་ལས། དང་པོ་
འབད་མེད་གྲོལ་བར་ཐལ་བ་སྤང་བ་ནི་གལ་ཏེ་དེ་ལྟར་ན་རང་གི་སེམས་ཉིད་སྤྲོས་པ་དང་བྲལ་བར་བསྒོམ་པ་དེ་དངོས་པོ་
ཐམས་ཅད་ཀྱི་དེ་ཉིད་ཡིན་ནས་བསྒོམ་མམ་མིན་ཡང་བསྒོམ། མིན་ན་ནི་སྤྱང་པོ་རྒྱལ་པོར་རློམ་པ་དང་འདྲ་
ལ། ཡིན་ཏེ་ལྷན་སྐྱེས་ཀྱི་ཡེ་ཤེས་དེས་སེམས་ཅན་ཐམས་ཅད་ལ་ཁྱབ་ན་ཐམས་ཅད་འབད་པ་མེད་པར་གྲོལ་བར་འགྱུར་རོ་ཞེ་
ན། ཡིན་ནས་བསྒོམ་པས་སྐྱོན་དང་པོ་མེད་ལ། ཡིན་ནས་བསྒོམ་ཡང་མ་རྟོགས་པའི་ཕྱིར་སྐྱོན་གཉིས་པ་མེད་དོ་
ཞེས་སྟོན་པ་ནི། སེམས་ཅན་ཐ་མལ་པ་དེ་རྣམས་ ཀྱི་ནང་ན་ལྷན་སྐྱེས་རྟོགས་པའི་དམ་པ་ཅིག་ཀྱང་ཡོད་པ་མིན་པའི་ཕྱིར། །
ཞེས་བྱའོ། །འོ་ན་གང་གིས་གྲོལ་ཞེ་ན། དེ་རྟོགས་ན་གྲོལ་བར་འགྱུར་བ་ནི་རང་རིག་བདེ་བ་ཆེན་པོ་ཉིད་ཡིན་པའི་
ཕྱིར། ཡང་ན་སོ་སོ་རང་གིས་རིག་པའི་ཚུལ་གྱིས་བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་ཉིད་རང་ གིས་རིག་ཅིང་རྟོགས་ནས་ནི་ མངོན་
པར་བྱང་ཆུབ་ཐོབ་པར་འགྱུར། །ཞེས་བྱའོ། །ཡང་། དེ་རྣམས་གཅིག་སྟེ་གཞན་ཡོད་མིན། །ཞེས་བྱ་བའི་
གཞུང་དུ་སྣང་ན་རྒོལ་བ་ནི་སྔར་དང་འདྲ་ལ། ལན་ནི་དངོས་པོ་ཐམས་ཅད་ཀྱི་ཆོས་ཉིད་ནི་དེ་རང་ཡིན་ནོ་ཞེས་སྟོན་
པའོ། །རང་རིག་བདེ་བ་ཆེན་པོ་ཉིད། །ཅེས་པ་ནི་དེ་ཉིད་ལས་ཆོས་ཉིད་གཞན་མེད་པའོ། །འོ་ན་འབད་པ་མེད་
པར་གྲོལ་ལོ་ཞེ་ན། རང་རིག་ནས་ནི་བྱང་ཆུབ་འགྱུར། །ཞེས་བྱ་སྟེ། རྟོགས་ན་དེ་ལྟར་བདེན་ཡང༌། མ་རྟོགས་
ན་མི་གྲོལ་བའོ། །དེས་ན་རང་གིས་རིག་ཅིང་རྟོགས་པར་བྱ་བའི་ཕྱིར། །རང་རིག་ཕྱིར་ན་ཀུན་རྫོབ་ཏུ་ལམ་ལ་འབད་ཅིང་
བསྒོམ་པར་བྱ་བ་ཉིད་དོ། །ཅེས་བྱའོ། །གཉིས་པ་འཁོར་བར་འགྱུར་དུ་མི་རུང་བ་སྤང་བ་ནི། གལ་ཏེ་དེ་ལྟར་རང་རིག་ལས་
གཞན་མ་ཡིན་ན་དང་པོ་ནས་འཁོར་བར་འགྱུར་དུ་མི་རུང་ངོ་ཞེ་ན། འཁོར་བའི་རྩ་བ་ནི་ལས་ཡིན་ལ། ལས་དེ་ནི་
རང་རིག་པ་ཉིད་ཀྱི་གནས་སྐབས་ཀྱི་རྣམ་འགྱུར་གྱིས་བྱེད་དོ་ཞེས་སྟོན་པ་ནི། རང་གི་རིག་པ·་གདོད་མ་ནས་དག་ཀྱང་གློ་
བུར་གྱི་ཉོན་མོངས་པའི་འགྱུར་བ.ས་སྒྲིབ་པ་ལས། །སེམས་ཀྱི་རང་བཞིན་འོད་གསལ་ཟིལ་གྱིས མནན་པ་ལས་ནི་.དགེ་སྡིག་གི་ལས་སྐྱེ་
སྟེ.་དེའི་དབང་གིས་འཁོར་བར་འགྱུར་རོ། །ཞེས་གསུངས་ཏེ། དགེ་བ་དང་མི་དགེ་བའི་ལས་ནི་མཚན་མ་དང་རྣམ་པར་
རྟོག་པས་བསྒྲིབས་ཤིང་མནན་པ་ལས་འབྱུང་བ་ཡིན་ཏེ། དེ་ལྟར་འཕགས་པས་ཀྱང་། ཀུན་རྫོབ་ཉོན་མོངས་ལས་
ལས་བྱུང་། །ལས་ནི་སེམས་ལས་བྱུང་བ་ཡིན། །སེམས་ནི་བག་ཆགས་དག་གིས་བསགས། །བག་ཆགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
བྲལ་བ་བདེ་བ་ཡིན། །ཞེས་གསུངས་སོ། །དེས་ན་རང་རིག་པ་ཉིད་རྟོགས་པ་དང་མ་རྟོགས་པའི་ཁྱད་པར་གྱིས་
འཁོར་འདས་གཉིས་ཀ་བྱེད་པས་ན་རང་གིས་འཕྲོག་ཅིང་སྟེ། དེའང་རང་རིག་ཉིད་རྟོགས་ན་མྱ་ངན་ལས་འདས་པ་
བྱེད་པའོ། །མ་རྟོགས་ན་འཁོར་བ་བྱེད་པས་ན་རང་གིས་བྱེད་ཅེས་སོ ཡང་ན་ལས་ཀྱི་འབྲས་བུ་རང་གིས་མྱོང་བའི་སྒོ་ནས་འཕྲོག་
ཅིང་སྤོང་ལ་སླར་ཡང་ལས་གསར་པ་རང་གིས་བྱེད་པའོ། །དེས་ན། རང་རིག་རྒྱལ་པོ་རང་གཙོ་བོ། །ཞེས་བྱ་སྟེ། དེ་ལས་
བྱེད་པ་པོ་གཞན་མེད.་པས་རྒྱལ་པོ་རང་རིག་ཉིད་གཙོ་བོ་སྟེ་བདེ་སྡུག་ཐམས་ཅད་ཀྱི་བྱེད་པ་པོ་ཡིན་པའི་ཕྱིར། །ཅེས་བྱའོ། །སློབ་དཔོན་
ཟླ་གྲགས་ཀྱིས་ཀྱང་། རྟག་བདག་བྱེད་པོ་བཀག་པའི་ཕྱིར་ན་དེས། ཀུན་རྫོབ་རྒྱལ་བས་སེམས་ཙམ་བྱེད་པོར་
གསུངས། །ཞེས་བཤད་དོ། །དེ་བས་ན་སེམས་འཁོར་བ་དང་མྱ་ངན་ལས་འདས་པ་ཞེས་ག་ཡ་དྷ་ར་གསུང་སྟེ་
ལུང་ནི་ཡི་གེ་མངས་པས་འཇིགས་པས་མ་བྲིས་སོ། །དེ་གདོན་མི་ཟ་བར་སྒོམས་པར་གདམས་པ་ལ་གསུམ་
སྟེ། བསྒོམས་པའི་ཕན་ཡོན་གྱི་སྒོ་ནས་སྒོམས་པར་གདམས་པ་དང་། མ་བསྒོམས་པའི་ཉེས་དམིགས་ཀྱི་སྒོ་ནས་
སྒོམས་པར་གདམས་པ་དང་། དེས་ན་རྒྱུན་མི་འཆད་པར་སྒོམས་པར་གདམས་པའོ། །དང་པོ་ལ་གཉིས་
ཏེ། སྤང་བྱས་ཟིལ་གྱིས་མི་ནོན་པར་བསྟན་པ་དང་། ཐོབ་བྱ་ཐོབ་པར་བསྟན་པའོ། །དེ་ལ་དང་པོ་ནི། འདོད་
ཆགས་ཞེས་བྱ་བ་ལ་སོགས་པ་སྟེ། དེ་ལ་དེ་ཁོ་ན་ཉིད་རྟོགས་པའི་ཚེ་སྤང་བྱ་ཉོན་མོངས་པ་རྣམས་ཇི་ལྟར་གནས་ཤེ་
ན། སྤྱིར་ཉོན་མོངས་པ་དང་། དེའི་རྒྱུ་རྣམ་པར་རྟོག་པ་དང་། ཡེ་ཤེས་ཆེན་པོ་རྣམས་ཀྱང་རང་གི་སེམས་ཀྱི་
ཆོས་ཉིད་ལས་གཞན་དུ་གྲུབ་པ་མེད་དོ། །དེས་ན་ཐོག་མར་ཉོན་མོངས་པ་རགས་པ་ཡེ་ཤེས་ཕྲ་མོས་འཇོམས་པའི་
ཚེ་ཡང་ཉོན་མོངས་པ་ཉིད་ཀྱི་ཆ་ཡེ་ཤེས་ཉིད་དུ་གོ་བས་འཇོམས་པ་ཡིན་ལ། མཐར་ཉོན་མོངས་པ་ཆུང་ངུ་ཡེ་ཤེས་
ཆེན་པོས་འཇོམས་པའི་ཚེ་ཡང་ཉོན་མོངས་པ་ཉིད་ཡེ་ཤེས་སུ་གནས་གྱུར་པ་ཡིན་ནོ། །དེའང་གནས་གྱུར་པའི་ཚུལ་
ནི། འདོད་ཆགས་ནི་སོ་སོར་རྟོག་པའི་ཡེ་ཤེས། ཞེ་སྡང་ནི་ཆོས་ཀྱི་དབྱིངས་ཀྱི་ཡེ་ཤེས། གཏི་མུག་ནི་མེ་ལོང་ལྟ་
བུའི་ཡེ་ཤེས། །ཕྲག་དོག་ནི་བྱ་བ་གྲུབ་པའི་ཡེ་ཤེས། ང་རྒྱལ་ནི་མཉམ་པ་ཉིད་ཀྱི་ཡེ་ཤེས་སོ། །ཁ་ཅིག་གནས་
གྱུར་པ་འདི་ནི་མི་རིགས་ཏེ་སྐད་ཅིག་གོང་མ་གནས་མ་གྱུར་པ་དེ་ནི་ཕྱི་མར་འོངས་པ་མེད་ལ། ཕྱི་མ་ནི་ཡེ་ཤེས་ཉིད་
ཡིན་པའི་ཕྱིར་རོ་ཞེས་ཟེར་བ་ནི་ཆོས་ཉིད་ལ་དགོངས་པ་ཡིན་ལ། ཡོན་ཏན་ཐོབ་པ་ལ་དམིགས་ན་གནས་གྱུར་ཅིས་
ཀྱང་འབྱུང་སྟེ། འཕགས་པས་ཀྱང་ཆོས་ཀྱི་དབྱིངས་སུ་བསྟོད་པ་ལས། གནས་ནི་ཡོངས་སུ་གྱུར་པ་སྟེ། །ཆོས་
ཀྱི་སྐུ་ཞེས་བཤད་པ་ཡིན། །ཞེས་གསུངས་སོ། །དེས་ན་རིམ་གྱིས་ཇེ་གསལ་ཇེ་གསལ་ཡེ་ཤེས་ཆེན་པོར་འགྱུར་
བ་ཡིན་ཏེ། ལྕགས་ཀྱི་གོང་བུ་རབ་ཏུ་བསྲེགས་པོས་མེའི་ཕུང་པོར་གྱུར་བ་ལྟ་བུའོ། །དེས་ན་ཉོན་མོངས་པ་སྤངས་
ཀྱང་དྲི་མ་ལོགས་སུ་དོར་བར་བྱ་རྒྱུ་ནི་མེད་དེ། འདོད་ཆགས་ལ་སོགས་པའི་ཉོན་མོངས་པ་དེ་ཀུན་ ལྷན་སྐྱེས་དེ་ ལ་གནས་ ནས་
ཡེ་ཤེས་སུ་གནས་འགྱུར་ཞེས་བྱའོ། །འོ་ན་ཉོན་མོངས་པ་དེ་དག་གསེབ་ན་སྦས་པ་ལྟ་བུར་ཡོད་དམ་ཞེ་ན། དེའང་མེད་དེ་
ཉམས་དགའ་བར། །ཞེས་བྱ་བ་སྟེ་ཉོན་མོངས་པ་ཉིད་ཡེ་ཤེས་སུ་གྱུར་ཞེས་བྱ་བའི་དོན་ཡིན་ནོ། །བཅུ་དྲུག་ཆར་



དང་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཡང་མི་ཕོད་ཅེས་བྱ་བ་ནི་བསྐྲུན་པར་མི་བཟོད་ཅིང་ཆར་ཡང་བརྩི་བར་བྱར་མེད་པ་ལ་བཅུ་དྲུག་ཆ་ཞེས་འཇིག་རྟེན་པ་
དང་སྒྲ་པའི་ལུགས་ལས་གྲགས་ཏེ་ཡེ་ཤེས་དེ་ལ་འཁོར་བའི་དྲི་མ་དང་ཉོན་མོངས་པ་དེ་དག་ཆ་ཕྲ་མོ་གཅིག་ད་དུང་ཡོད་དོ་ཞེས་བྱ་
བ་ལྟ་བུ་ནི་མ་ཡིན་ནོ འདི་ལ་དེ་གནས་ཉམས་དགའ་བ་ཞེས་པ་ཡུལ་ལྔ་ལ་བརྟེན་པའི་བདེ་བ་དང་བཅུ་དྲུག་ཆར་ཡང་མི་ཕོད་དོ་ཞེས་པ་དེ་ལྷན་སྐྱེས་ཀྱི་
བཅུ་དྲུག་ཆར་ཡང་མི་ཕོད་དོ་ཞེས་ཀྱང་འཆད་དོ། །དེས་ན་ཉོན་མོངས་པ་སྤངས་པ་དང་ཡེ་ཤེས་ཐོབ་པའི་གནས་སྐབས་འདིའང་
སྣང་བ་དང་མུན་པའམ་སྲང་མདའི་མཐོ་དམན་བཞིན་ཏེ་སྤང་བྱ་ཅུང་ཟད་ཡོད་པའི་ཚེའང་ཐོབ་བྱའི་ཆས་མ་གང་
ལ། ཡེ་ཤེས་ཐམས་ཅད་རྫོགས་པའི་ཚེ་སྤང་བྱ་གཏན་ནས་མེད་པ་ཡིན་པར་ཤེས་པར་བྱའོ། །ཐོབ་བྱ་ཐོབ་པའི་ཕན་
ཡོན་ལ་གསུམ། ཐོབ་བྱ་ཡེ་ཤེས་ཀྱི་ངོ་བོ། དེ་ཉིད་དཔེའི་ཡེ་ཤེས་སུ་བསྟན་པ། དེ་རྟོགས་པའི་གནས་སྐབས་ཀྱི་ཕན་ཡོན་ནོ། །དང་པོ་ནི། ཆོས་
འབྱུང་ཞེས་བྱ་བ་ལ་སོགས་པ་སྟེ། ཆོས་ནི་ཟག་པ་མེད་པའི་རྣམ་པར་མི་རྟོག་པའོ། །དེ་གང་ལས་འབྱུང་བའི་
གནས་ནི་པདྨའོ། །དེ་ལས་སྐྱེས་པའི་ཡེ་ཤེས་ཇི་ལྟ་བུ་ཞེ་ན། མཁའ་མཉམ་སྟེ་མི་རྟོག་པའོ། །དེ་གང་ལས་
རྟོགས་ན་ལྷན་ཅིག་ཐབས་དང་བཅས་ཏེ་འདུ་ཤེས་གསུམ་དང་དགའ་བའི་དབྱེ་བ་ལ་སོགས་པའོ་ ཡང་ན་ཟག་པ་མེད་པའི་
དབྱིངས་ཆོས་ཀྱི་ཆོས་འབྱུང་གནས་ལས་སྐྱེས་པའི་ཡེ་ཤེས་ནི་སྤྲོས་པ་དང་བྲལ་བས་མཁའ་མཉམ། དེ་དང་ལྷན་ཅིག་ཐབས་བདེ་བ་དང་བཅས་པས་ཟུང་
འཇུག་གོ །དེ་ལྟར་ཐབས་ཀུན་རྫོབ་དང་ཤེས་རབ་དོན་དམ་པའི་རང་བཞིན་ཟུང་འཇུག་དེ་ལས་ སྐྱེས་པའི་འབྲས་བུ་ནི་འཇིག་རྟེན་གསུམ་པོ་
དེ་ལས་སྐྱེས་ཏེ་ འཁོར་བའི་འཇིག་རྟེན་གསུམ་པོ་དང་ཡང་དེ་ཉིད་སངས་རྒྱས་ཀྱི་སྐུ་གསུམ་གྱི་བདག་ཉིད་དོ། །དེའི་རྒྱ་མི་རྟོག་པ་
འབའ་ཞིག་མ་ཡིན་ཏེ་ཟུང་དུ་ཆུད་པར་བསྟན་པ་ནི། ཐབས་དང་ཤེས་རབ་ཅེས་པའོ། །དེ་ཉིད་བཤད་པ་ནི། ཡེ་
ཤེས་དེའང་ཆོས་བཞི་དང་ལྡན་པ་སྟེ་རྟེན་ ཁུ་བ.ཐིག་ལེའི་ རྣམ་པ་ནི་བཅོམ་ལྡན་འདས་ཧེ་རུ་ཀ་ཡིན་ལ་ཞེས་བྱ་བ་ལ་སོགས་པ་ དེ་ལ་བརྟེན་པའི་
བདེ་བ་ནི་འདོད་མ་སྟེ་བདག་མེད་མར་བརྗོད་ཅིང་ངོ་བོ་མི་རྟོག་པ་ཡིན་པ་སྟེ་སྔར་བསྟན་པ་བཞིན་ནོ། །ཅི་དེ་ཉིད་བདེན་པར་ཡོད་དམ་
སྙམ་པ་ལ། གཅིག་དང་དུ་མ་_དང་བྲལ་བར་རྟོགས་པའི་ཆོས་བཞི་ལྡན་དེ,ནི། །ཞེས་སོ། །དེ་དུས་ནམ་རྟོགས་སྙམ་པ་
ལ། དུས་གནས་འགྱུར་གྱི་ སྐད་ཅིག་མ་གཅིག་ལ་ཅེས་བྱ་བ་ལ་སོགས་པ ་དགའ་བ་གསུམ་ལས་མཆོག་ཏུ་གྱུར་པ་ལྷན་སྐྱེས་ཀྱི་དགའ་བར་
གནས་གྱུར་ནས་ཞེས་པའོ། །ཅི་ཞུ་བ་དེ་ཙམ་ཡེ་ཤེས་ཡིན་ནམ་སྙམ་པ་ལ་དེ་ནི་ཀུན་རྫོབ་ཀྱི་དབྱེ་བ་ཞེས་བྱ་བ་རྒྱ་ཡིན་གྱི་ཡེ་
ཤེས་ནི་རང་རིག་ཅེས་བྱ་བ་ལ་སོགས་པ་སོ་སོ་རང་གིས་རིག་པའི་སྤྱོད་ཡུལ་དུ་གྱུར་པའི་ཡེ་ཤེས་འདིའོ། །འདིས་ནི་སྔར་གྱི་དབྱེ་
བ་དེས་ནི་ཐབས་དང་བཅས་པ་ཞེས་བྱ་བ་རྒྱས་པར་བཤད་ལ། འདིས་ནི་མཁའ་མཉམ་ཞེས་བྱ་བ་རྒྱས་པར་བཤད་
པར་འགྱུར་རོ། །དེ་གང་ལས་རྟོགས་ན་ངག་གི་ལམ་ལས་ནི་འདས་ཤིང་ཐ་སྙད་ཀྱིས་བསྟན་དུ་མེད་པས་དེ་ལས་མི་རྟོགས་ཏེ་
ཟག་མེད་ཀྱི་ཡེ་ཤེས་ཀྱི་སྤྱོད་ཡུལ་དུ་འགྱུར་པ་ཡིན་ཏེ། དེ་ལྟ་བུའི་ཡེ་ཤེས་འདི་ནི་བླ་མའི་ དང་ལམ་གྱི་བྱིན་རླབས་ལས་རྟོགས་སོ་ཞེས་བྱ་
བའི་དོན་ཏེ་བྱིན་རླབས་ནི་སྔ་མའི་ཐབས་སོ། །གཉིས་པ་ནི། .དེ་ལས་ཇི་ལྟ་བུ་ཞིག་བྱུང་ན། ཀུན་མཁྱེན་ཡེ་ཤེས་དེ་ལྟ་
བུ་སྟེ། སངས་རྒྱས་ཀྱི་ཡེ་ཤེས་དང་འདྲ་བ་སྐྱེ་སྟེ་འདིས་ནི་དཔེའི་ཡེ་ཤེས་སུ་བསྟན་ཏོ་ཡང་གནས་འགྱུར་གྱི་ཡེ་ཤེས་ནིཀུན་
མཁྱེན་སྔ་མའི་ཡེ་ཤེས་དེ་ལྟ་བུའོ་ཞེས་ཀྱང་འཆད་དོ། །གསུམ་པ་ནི། དེ་ལྟ་བུའི་ཡེ་ཤེས་ཀྱི་མཚན་ཉིད་བསྟན་པའམ། ཡང་ན་ཡེ་



99
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཤེས་ཉམས་སུ་བླངས་པ་ལས་མཐོང་བའི་ཆོས་ལ་གྲུབ་པའི་ གནས་སྐབས་ཀྱི་ཕན་ཡོན་ལ་འབྱུང་བའི་གནོད་པས་མི་བརྫི་བ་
ནི། ས་དང་ཞེས་བྱ་བ་ལ་སོགས་པ་ནང་གི་འབྱུང་བ་ལ་དབང་ཐོབ་པས། ཕྱི་རོལ་གྱི་སའི་གཏིབ་དྲི་དང་། ཆུ་ཡིས་འཚུབ་པ་དང་། རླུང་
གིས་སྤྱོད་པ་དང་ནི་མེ་ཡིས་འཚིག་པ་དང་། ནམ་མཁའི་གཡང་ལ་ལྟུང་བའི་གནོད་པ་ཉིད་དག་གིས་ནི་མི་བརྫི་བ་དང༌། ཡང་རང་ལ་འཛིན་པ་དང་གཞན་ལ་
བཟུང་བར་རིག་པའི་ཚོར་བ་ཡིས་ཀྱང་མི་བརྫི་བ་སྟེ་དེ་དག་ཀུན་གྱིས་ཡེ་ཤེས་དེ་ལ་སྐད་ཅིག་ཀྱང་ཟིལ་གྱིས་མི་གནོན་ཏེ་མཐོ་རིས་ས་བླ་དང་མི་ཡུལ་ས་སྟེང་དང་
རྐང་འོག་ས་འོག་གིས་བསྡུས་པ་ཁམས་གསུམ་གྱི་རྟོག་པ་ཐམས་ཅད་ཡེ་ཤེས་རྟོགས་པའི་སྐད་ཅིག་ལས་ནི་གཟུགས་སམ་རང་བཞིན་གཅིག་པར་རྟོགས་པར་
འགྱུར་ཏེ། ཐམས་ཅད་ཀྱང་གཉིས་མེད་ཀྱི་ཡེ་ཤེས་སུ་རོ་གཅིག་པར་རྟོགས་པའི་ཕྱིར་རོ། །རྟོག་པས་མི་བརྫི་བ་ནི་ཡེ་ཤེས་དེ་ལ་རང་དང་གཞན་གྱི་ཆར་འཛིན་
པའི་རྣམ་རྟོག་གིས་ཅུང་ཟད་ཟིལ་གྱིས་གནོན་པ་ནི་ནུས་པ་མིན་ཏེ། དེ་ཙམ་ན་གཟུང་འཛིན་གྱི་རྦ་རླབས་ཐམས་ཅད་བདེ་སྟོང་དུ་ཐིམ་པའི་ཕྱིར་རོ་སྟེ། རྣམ་
པར་མི་རྟོག་པར་གྱུར་པ་ལས་ས་ཆུ་སོགས་གནོད་བྱེད་འགར་ཡང་སྣང་བ་མེད་ཅེས་བྱ་བའམ། ཡང་ན་རྫུ་འཕྲུལ་ནུས་པ་
ལའང་ཁ་ཅིག་གསུང་ངོ༌། །དེ་བས་ན་དེ་ལྟར་བསྒོམས་ན་ཕན་ཡོན་ཡོད་པས་སྒོམས་ཞེས་བྱ་བའི་དོན་ཏོ། །མ་
བསྒོམས་ན་ཉེས་པ་ཡོད་པའི་སྒོ་ནས་རྒྱུད་ཀྱི་ཆེ་བ་བཤད་པ་ནི། ཐམས་ཅད་རིག་བྱེད་ཅེས་བྱ་བ་བློ་ཀ་གཉིས་
ཏེ། རིག་བྱེད་ནི་བཞི་སྟེ། མུ་སྟེགས་བྱེད་ཀྱི་གྲུབ་པའི་མཐའ་ཐམས་ཅད་ཀྱི་རྩ་བའོ། །གྲུབ་མཐའ་ནི་ཉན་ཐོས་ཀྱི་
ལམ་དང་འབྲས་བུར་བཅས་པས་ན་གྲུབ་མཐའ་འམ། ཡང་སྲིད་མཐར་གྲུབ་པས་ན་གྲུབ་མཐའོ། །ལས་རྒྱས་ནི་
བྱ་སྤྱོད་དེ་དེ་ལས་སེམས་ཅན་དམན་པ་གཟུང་བའི་དོན་དུ་ཞི་བ་ལ་སོགས་པ་ ལས་བཞི་བསྟན་པ་སྟེ། དེ་དག་གིས་
ཀྱང་སྲིད་པ་དག་པ ཕྱག་རྒྱ་ཆེན་པོའི་དངོས་གྲུབ་མིན་ཏེ་སྐྱེ་བ་འདི་ལའོ། །འོ་ན་ཕ་རོལ་དུའམ་ཞེ་ན། དེ་དག་ཉམས་སུ་
ལེན་པ་རྣམས་སླར་ཡང་ནི་སྲིད་མཐར་འཁོར་བར་སྐྱེ་བར་འགྱུར་པའི་ཕྱིར་སྟེ་ལམ་དེས་གཏན་མིན་ཞེས་བྱ་བའི་དོན་ཏོ། །
སློབ་དཔོན་ཁ་ཅིག་སྲིད་པ་དག་འགྱུར་ནི་ཕ་རོལ་ཏུ་ཕྱིན་པའི་ཐེག་པ་སྟེ། དེས་སྲིད་པ་དག་ཀྱང་ཡང་ནི་སྲིད་མཐར་
སྐྱེ་སྟེ་ཡུན་རིང་དུ་འགོར་ཞེས་བྱ་བར་འཆད་དོེ་དེས་ན་འཇིག་རྟེན་འདི་དང་ཕ་རོལ་ཏུ་ལྷན་ཅིག་སྐྱེས་པའི་ཡེ་ཤེས་དེ་མེད་པས་མཆོག་གི་དངོས་
གྲུབ་ཐོབ་པ་མེད་དོ། །མདོར་ན་སྒྲུབ་པ་པོ་གང་གིས་ཀྱེའི་རྡོ་རྗེ་མི་ཤེས་པ་དེ་ཡིས་ལམ་ལ་འབད་པའི་ངལ་བ་ཐམས་ཅད་ལམ་འདི་ལ་ལྟོས་ན་དོན་མེད་པ་ཉིད་དུ་
འགྱུར་རོ། །དེས་ན་ཀྱེའི་རྡོ་རྗེ འི་རྒྱུད་འདི་ཉིད་རྒྱུད་སྡེ་གཞན་ཐམས་ཅད་ལས་མཆོག་ཡིན་ཏེ་འདི་ལས་སྟོང་པ་དང་སྙིང་རྗེ་
གཉིས་སུ་མེད་པའི་ལྷན་ཅིག་སྐྱེས་པའི་ཡེ་ཤེས་གསལ་བར་བསྟན་པའི་ཕྱིར་རོ། །དེས་ན་གྲུབ་པར་འདོད་པས་རྒྱུན་
མི་འཆད་པར་བསྒོམ་མོ་ཞེས་བསྟན་པ་ནི། ཆུ་བོའི་རྒྱུན་ཞེས་བྱ་བ་ལ་སོགས་པ་སྟེ། ཆུ་བོའི་རྒྱུན་ནི་ ནི་རབ་ཏུ་འབབ་
པ་དང་འདྲ། བར་མ་ཆད་པ་ཡིན་ལ་མར་མེའི་རྩེ་མོ་རབ་ཏུ་བཅིངས་པ་སྟེ་རླུང་གིས་མ་བསྐྱོད་པ་ནི་གསལ་ཞིང་རྩེ་གཅིག་པ་ཡིན་
ནོ ་དེའི་ཚུལ་གྱིས་རྟག་ཏུ་དེ་ཁོ་ན་ཉིད་རྟོགས་པ་ལྷན་ཅིག་སྐྱེས་པའི་ཡེ་ཤེས་ཀྱི་རྣལ་འབྱོར་གྱིས་ཉིན་དང་མཚན་དུ་མཉམ་པར་བཞག་པར་གྱིས་ཤིག་ཅེས་རྗེས་
སུ་གདམས་པའོ། །དེའང་ལས་དང་པོ་པས་ནི་མཉམ་པར་གཞག་པ་གཙོ་ཆེ་ལ། རྗེས་སྤྱོད་ལ་མོས་པ་ཙམ་མོ། །ཕྱི་
ནས་བརྟན་པར་གྱུར་ནས་བར་མ་ཆད་པར་ཆུ་བོའི་རྒྱུན་གྱི་རྣལ་འབྱོར་དུ་བྱ་དགོས་ཏེ། བཤད་པའི་རྒྱུད་
ལས། གཟུགས་རྣམས་སྣ་ཚོགས་བལྟ་བ་དང་། །སྒྲ་ནི་རྒྱས་པར་མཉན་པ་དང༌། །སྨྲ་བ་དང་ནི་དགོད་པ་
དང༌། །སྣ་ཚོགས་རོ་ནི་ཟ་བ་དང་། །ལས་དེ་རྣམས་ནི་བྱེད་པ་ན། །སེམས་ནི་གཞན་དུ་མི་འགྲོ་བས། །དེ་ཉིད་



100
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རིག་པའི་རྣལ་འབྱོར་པས། །རྣལ་འབྱོར་རྒྱུད་ལ་སྐྱེ་བར་འགྱུར། །ཞེས་བྱ་བ་ལ་སོགས་པ་རྒྱས་པར་གསུངས་སོ་
ནང་དུ་སྦྱར་ན། ཆུ་བོའི་རྒྱུན་ནི་རབ་འབབ་དང་། །ཞེས་པ་ཧཾ་ཡིག་ལས་བྱང་སེམས་ཀྱི་ཆུ་རྒྱུན་འབབ་པ། མར་མེའི་རྩེ་མོ་རབ་བཅིངས་ལྟར། །ཞེས་པ་
ཨོཾ་ཡིག་ལས་གཏུམ་མོའི་མེ་འབར་བ་སོགས་སུའང་ཤེས་པར་བྱའོ། ལེའུ་བརྒྱད་པ་རྣལ་འབྱོར་མ་ལྷ་མོ་བཅོ་ལྔའི་དཀྱིལ་འཁོར་གྱི་ འཁོར་
ལོ་ ཞེས་བྱ་བ་གཞལ་ཡས་ཁང་དང་རྩའི་ནང་དུ་ལྷན་སྐྱེས་ཀྱི་དགའ་བ་ལ་འདུ་བའི་ཚུལ་གསལ་བར་སྟོན་པའི་ཚིགས་སུ་བཅད་པ་ལྔ་བཅུ་རྩ་
དྲུག་གི་རྣམ་པར་བཤད་པ་བསྟན་ཟིན་ཏོ། །ད་ནི་ལེའུ་དགུ་པ་བཤད་པར་བྱ་སྟེ། དེའང་ལེའུའི་འབྲེལ་ནི། དེ་
ལྟར་བསྐྱེད་པ་དང་རྫོགས་པར་ལྡན་པའི་རྣལ་འབྱོར་མའི་འཁོར་ལོ་བསྟན་ནས། དེའི་རྣམ་པར་དག་པ་བསྟན་པའི་
ཕྱིར་ལེའུ་དགུ་པའོ། །སྦས་དོན་ནི་ལྷན་ཅིག་སྐྱེས་པའི་ཡེ་ཤེས་དེས་མི་མཐུན་པའི་ཕྱོགས་དག་པར་བྱེད་པའི་ཕྱིར་
རོ། །ལེའུ་འདིའི་བརྗོད་པར་བྱ་བའི་དོན་ནི་དེ་བཞིན་ཉིད་ཀྱི་དག་པ་མོས་པར་བྱེད་པའི་ཆ་ནས་ཕ་རོལ་ཏུ་ཕྱིན་པའི་
ཐེག་པ་དང་སྤྱི་ཡིན་ལ། ལྷ་སོ་སོའང་བསྐྱེད་པའི་རིམ་པ་སྤྱི་ཡིན་ཞིང་། རང་རིག་པའི་དག་པ་ནི་ཐབས་ལས་བྱུང་
བའི་ཡེ་ཤེས་ཏེ་སྦས་པ་ཡིན་ནོ། །རྗོད་བྱེད་ཀྱི་སྒྲ་ཡན་ལག་གི་དོན་གྱིས་འཆད་དོ། །མངོན་པར་རྟོགས་པ་ནི་ཐབས་
ཀྱི་རྒྱུད་ལས་མཆོག་གི་དངོས་གྲུབ་སྒྲུབ་པ་དེ་ལས་དེ་བཞིན་ཉིད་ཀྱི་དག་པ་རྟོགས་པའི་ལྟ་བ། ལྷ་སོ་སོའི་དག་པ་
བསྐྱེད་རིམ། རང་རིག་པའི་དག་པ་རྫོགས་རིམ་མོ། །གསུམ་ཀའང་སྦྱང་གཞི་དང་སྦྱོང་བྱེད་བློའི་ཡུལ་དུ་ཤེས་
པར་བྱེད་པའི་སྒྲོ་འདོགས་གཅོད་པའི་སྒོ་ནས་ལྟ་བ་འབའ་ཞིག་ཏུའང་འགྱུར་རོ། །བཤད་པའི་རྒྱུད་ནི་རྡོ་རྗེ་གུར་གྱི་
ལེའུ་དྲུག་པ་དང་བཅུ་བཞི་པའི་ཆ་ཤས་ལས་ཀྱང་ཅུང་ཟད་འབྱུང་ལ། ཁ་སྦྱོར་གྱི་དང་པོའི་དང་པོ་ལས་དེ་བཞིན་
ཉིད་ཀྱི་དག་པ། གཉིས་པའི་གཉིས་པ་དང་ལྔ་པའི་གཉིས་པ་ལས་གསལ་བར་འཆད་དོ། །ལུས་རྣམ་པར་གཞག་
པ་ནི་བཅུ་དྲུག་པོ་ཀུན་གྱི་ཤུགས་ལས་ཤེས་སོ་ཞེས་ཀྱང་གསུང་མོད། ཡེ་ཤེས་དང་ལྷ་རྣམས་ཇི་ལྟར་འབྱུང་བའི་
ཡན་ལག་རྒྱས་པར་བཤད་པ་ཡིན་ནོ། །གཞུང་དོན་ལ་དང་པོར་བཤད་པར་དམ་བཅའ་བ་ནི། ལེའུ་བརྒྱད་པའི་རྗེས་དེ་ནས་
མཆོག་ཏུ་རྣམ་པར་དག་པ་ཞེས་བྱ་བ་སྟེ། དེའང་སྐྱོན་མེད་པའམ། དྲི་མ་སྦྱོང་བར་བྱེད་པའམ། མཆོག་ཏུ་གྱུར་
པ་ལ་བརྗོད་པར་བྱ་སྟེ། དང་པོ་ནི་རང་བཞིན་གྱིས་སྐྱོན་མེད་ཅིང་དྲི་མ་དང་བྲལ་བས་ན་རྒྱུའི་རྒྱུད་ལ་
འཇུག གཉིས་པ་ནི་གློ་བུར་གྱི་དྲི་མ་སྦྱོང་བར་བྱེད་པས་ཐབས་ཀྱི་རྒྱུད་ལ་འཇུག གསུམ་པ་ནི་དྲི་མ་ཤིན་ཏུ་རྣམ་
པར་དག་པའི་མཆོག་ཏུ་གྱུར་པས་འབྲས་བུའི་རྒྱུད་ལ་འཇུག་གོ་དེ་གསལ་བར་བྱེད་པའི་ལེའུ་བཤད་པར་བྱའོ་ཞེས་སོ། །གཞུང་
གི་དོན་ལ་སྤྱིའི་དོན་དང་། ཡན་ལག་གི་དོན་གཉིས་ལས། དང་པོ་ལ་གཉིས་ཏེ། རྒྱུད་གསུམ་རང་བཞིན་གྱིས་
དག་པའི་ཚུལ་དང་། དེ་ཉིད་དག་པ་གསུམ་གྱིས་དག་པའི་ཚུལ་ལོ། །དང་པོ་ནི་རྒྱའི་རྒྱུད་རང་བཞིན་གྱིས་དག་
པས་སོལ་བ་ལ་དཀར་པོའི་ནུས་པ་མེད་པ་ལྟར་སྦྱང་དུ་མི་རུང་བ་མ་ཡིན་པ་དང༌། ཐབས་རྒྱུད་རང་བཞིན་གྱིས་དག་
པས་མུ་སྟེགས་བྱེད་ཀྱི་ལམ་ལྟར་སྦྱོང་བར་མི་ནུས་པ་མ་ཡིན་པ་དང༌། འབྲས་བུ་རང་བཞིན་གྱིས་དག་པས་ལུས་ཀྱི་
དྲི་མ་བཀྲུས་པ་ལྟར་སླར་ལྡོག་པ་མ་ཡིན་པས་ན་རྒྱུད་གསུམ་རང་བཞིན་གྱིས་དག་པ་ཡིན་ནོ། །གཉིས་པ་ནི་རྒྱུད་



101
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གསུམ་པོ་རེ་རེའང་དག་པ་གསུམ་གྱིས་དག་པ་ཡིན་ཏེ། དེའང་རྒྱུའི་རྒྱུད་ཀྱི་དེ་བཞིན་ཉིད་ཀྱི་དག་པ་ནི་ཆོས་ཐམས་
ཅད་རང་གི་སེམས་ཡིན་ལ་སེམས་དེའང་རང་བཞིན་གྱིས་སྤོས་པ་དང་བྲལ་བའོ། །དེའང་གསལ་བའི་ཆ་ནི་རང་
རིག་པའི་དག་པ་སྟེ་དེ་གཉིས་ནི་སེམས་རང་བཞིན་གྱིས་རྫོགས་པའི་སངས་རྒྱས་སོ། །ལུས་ཞལ་ཕྱག་གི་རྣམ་པར་
གྲུབ་པ་ནི་ལྷ་སོ་སོའི་དག་པ་སྟེ་ལུས་རང་བཞིན་གྱིས་རྫོགས་པའི་སངས་རྒྱས་སོ། །རྒྱུའི་རྒྱུད་དེ་ལྟར་གནས་པའི་
སྟོབས་ཀྱིས་ཐབས་ཀྱི་རྒྱུད་ཀྱང་དག་པ་གསུམ་སྟེ། ཆོས་ཐམས་ཅད་སྤྲོས་པ་དང་བྲལ་བའི་ཡུལ་དུ་བྱེད་པའི་ལྟ་བ་
ནི་དེ་བཞིན་ཉིད་ཀྱི་དག་པ་སྟེ་འདིས་སྤང་བྱ་ཀུན་ཏུ་བརྟགས་པའི་དུག་ཞི་བར་བྱེད་དོ། །སྣང་བ་ཐམས་ཅད་ལྷའི་རང་
བཞིན་དུ་ཤེས་པར་བྱས་ནས་ལྷ་ཡང་ཕྱག་གི་དག་པ་སྟོང་པ་ལ་སོགས་པས་བྱེ་བྲག་ཏུ་སྦྱངས་ཏེ་དེའང་དེ་བཞིན་ཉིད་
ཀྱི་དག་པས་བྱིན་གྱིས་བརླབས་ནས་བསྒོམ་པ་ནི་ལྷ་སོ་སོའི་དག་པ་སྟེ་འདིས་ཀུན་ཏུ་རྟོག་པའི་དུག་སྦྱོང་བར་བྱེད་
དོ། །རྫོགས་རིམ་ལས་བྱུང་བའི་ཡེ་ཤེས་སྤྲོས་བྲལ་མངོན་དུ་གྱུར་པ་དེས་ལྷའང་བྱིན་གྱིས་བརླབས་ནས་བསྒོམ་པ་
ནི་རང་རིག་པའི་དག་བ་སྟེ་འདིས་ལྷར་ཞེན་པའི་དུག་སྦྱོང་བར་བྱེད་དོ། །ཐབས་ཀྱི་རྒྱུད་དེ་ཉམས་སུ་བླངས་པས་
འབྲས་བུའི་རྒྱུད་ཀྱང་དག་པ་གསུམ་དུ་འགྱུར་ཏེ། ངོ་བོ་ཉིད་ཀྱི་སྐུ་ནི་དེ་བཞིན་ཉིད་ཀྱི་དག་པ། གཟུགས་སྐུ་གཉིས་
ནི་ལྷ་སོ་སོའི་དག་པ། ཆོས་ཀྱི་སྐུ་ནི་རང་རིག་པའི་དག་པའོ། །ཡང་ན་ཆོས་ཀྱི་སྐུ་ནི་དེ་བཞིན་ཉིད་ཀྱི་དག་
པ། ལོངས་སྤྱོད་རྫོགས་པའི་སྐུ་ནི་རང་རིག་པའི་དག་པ། སྤྲུལ་པའི་སྐུ་ནི་ལྷ་སོ་སོའི་དག་པའོ། །སྤྱིའི་དོན་
ཏོ། །ཡན་ལག་གི་དོན་ལ་གཉིས་ཏེ། དག་པ་གསུམ་མདོར་བསྟན་པ་དང་། རྒྱས་པར་བཤད་པའོ། །དང་པོ་ལ་
གསུམ་ལས། དེ་བཞིན་ཉིད་ཀྱི་དག་པ་ནི། ངེས་པར་དངོས་པོ་ཐམས་ཅད་ཀྱི། །ཞེས་པ་ལ་སོགས་པ་སྟེ། ངེས་
པར་ནི་མི་སླ་བ་སྟེ་ལུང་དང་རིགས་པས་ལེགས་པར་བརྟགས་ན་ཞེས་བྱ་བའི་དོན་ཏོ། །དངོས་པོ་ནི་ཆོས་ཅན་དུ་གྱུར་
བ་ཐམས་ཅད་དེ་དེ་དག་གི་རང་བཞིན་གང་གི་ངོ་བོར་ཡང་མ་གྲུབ་ཅིང་གདོད་མ་ནས་རྣམ་པར་དག་པ་ནི་དེ་བཞིན་ཉིད་དུ་སྟེ་ཉིད་ཀྱི་དག་པར་
བརྗོད དོ། །དེ་ལ་དེ་བཞིན་ཉིད་ཅེས་བྱ་བ་ནི་བརྗོད་པ འམ་སྤྲོས་པའི་མཐའ་ཐམས་ཅད་དང་བྲལ་བ་སྟེ་དེ་ལ་ཡང་མིང་
གི་རྣམ་གྲངས་ནི་དབུས་མཐའ་ལས། སྟོང་པ་ཉིད་ནི་མདོར་བསྡུ་ན། །དེ་བཞིན་ཉིད་དང་ཡང་དག་མཐའ། །
མཚན་མ་མེད་དང་དོན་དམ་དང་། །ཆོས་ཀྱི་དབྱིངས་ནི་རྣམ་གྲངས་སོ། །གཞན་མིན་ཕྱིན་ཅི་ལོག་མ་ཡིན། །དེ་
འགགས་འཕགས་པའི་སྤྱོད་ཡུལ་དང་། །འཕགས་པའི་ཆོས་ཀྱི་རྒྱུ་ཡི་ཕྱིར། །རྣམ་གྲངས་དོན་དེ་གོ་རིམ་
བཞིན། །ཞེས་གསུངས་སོ། །དེ་ལྟར་ན་དག་པ་དེས་ཆོས་ཅན་མ་དག་པ་ཞིག་དག་པར་བྱེད་དམ། དག་ཟིན་པ་
ཅིག་དག་པར་བྱེད། དང་པོ་ལྟར་ན་སྦྱང་དུ་མི་བཏུབ་ལ། ཕྱི་མ་ལྟར་ན་སྦྱངས་པ་དོན་མེད་དོ་ཞེ་ན། རང་བཞིན་
གྱིས་དག་ཀྱང་གློ་བུར་དུ་མ་དག་པ་ཅིག་དག་པར་བྱེད་དོ། །དབུས་མཐའ་ལས། ཀུན་ནས་ཉོན་མོངས་རྣམ་པར་
དག །དེ་ནི་དྲི་བཅས་དྲི་མ་མེད། །ཆུ་ཁམས་གསེར་དང་ནམ་མཁའ་བཞིན། །དག་པ་བཞིན་དུ་དག་པར་
འདོད། །ཅེས་གསུངས་སོ། །དེ་ལ་རྒྱུ་རྒྱུད་ཀྱི་དཔེ་རང་བཞིན་གྱིས་དག་ཀྱང་གློ་བུར་གྱི་དྲི་མའི་དཔེ་ནི་ཆུ་རྙོག་པ་



102
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དང་བཅས་པ་བཞིན་ནོ། །ཁོ་ན་རེ་དེ་ལྟར་ན་ཆུ་ལ་རྙོག་པ་གློ་བུར་དུ་བྱུང་བ་བཞིན་སེམས་ལ་དྲི་མ་གློ་བུར་དུ་བྱུང་ན་
མཐར་ལམ་གྱིས་དྲི་མ་སྦྱངས་བའི་དུས་ནའང་འབྱུང་བར་འགྱུར་བར་ཐལ་ཏེ་གློ་བུར་བ་ཡིན་པའི་ཕྱིར་རོ། །དྲི་མ་དེ་
ལྷན་ཅིག་སྐྱེས་པ་ཡིན་ནའང་སྦྱང་དུ་མི་བཏུབ་སྟེ་སེམས་དང་བདག་གཅིག་པ་ཡིན་པའི་ཕྱིར་རོ་ཞེ་ན། ལྷན་ཅིག་
སྐྱེས་ཀྱང་སྦྱང་དུ་རུང་བའི་ཕྱིར་གློ་བུར་བ་ཞེས་བྱ་བའི་ཐ་སྙད་གདགས་ཏེ། ལྷན་ཅིག་སྐྱེས་པ་ཐབས་ཀྱིས་སྦྱོང་བ་
ལམ་གྱི་དཔེ་ནི་གསེར་གྱི་གཡའ་སྦྱོང་བའི་དཔེ་གསེར་དང་གཡའ་ལྷན་ཅིག་སྐྱེས་ཀྱང་གཡའ་སྦྱང་དུ་རུང་བ་དང་
མཚུངས་སོ། །དེ་ལྟར་ན་སྔར་ལེའུ་བརྒྱད་པར་དྲི་མའང་སེམས་ཀྱི་ཆོས་ཉིད་ཡིན་པའི་ཕྱིར་སྤང་དུ་མེད་དོ་ཞེས་
གསུངས་པ་དང་མི་འགལ་ལམ་ཞེ་ན། མི་འགལ་ཏེ། དྲི་མ་དེ་ཉིད་ཡེ་ཤེས་སུ་གནས་འགྱུར་བ་འབྲས་བུའི་དཔེ་ནི་
ནམ་མཁའ་ལ་སྤྲིན་དེངས་པ་ན་སྤྲིན་ནམ་མཁའ་ཉིད་དུ་གྱུར་པའི་དཔེས་བསྟན་ཏོ། །དེ་བཞིན་ཉིད་ཀྱི་དག་པ་བཤད་པ་དེའི་ ཕྱི་
ནས་ རྒྱུ་རྐྱེན་ལས་སྐྱེས་པའི་ཆོས་ཅན་རེ་རེའི་དབྱེ་བ་ཡིས་ ཕྱེ་བ་གཏི་མུག་རྡོ་རྗེ་སོགས་ལྷ་སོ་སོར་བསྒོམ་པ་ནི་ལྷ་རྣམས་ཀྱི་ནི་དག་པར་བརྗོད་པར་
བྱའོ། །ཞེས་བྱ་བ་ནི་ལྷ་སོ་སོའི་དག་པ་སྟེ་སྦྱང་གཞི་རེ་རེ་ལ་སྦྱོང་བྱེད་ལྷ་རེ་རེར་ཤེས་པས་སྦྱོང་བའོ། །དག་པ་
བསྒོམ་པའི་འཐད་པ་ནི།.གོང་གི་མདོར་བསྟན་ལ་ས་ཁོང་བཞིར་བཅད་ནས་འདི་གསུམ་པར་བྱས་ཀྱང་རུང་བར་གསུངས་སོ། །རང་བཞིན་
གྱིས་ནི་རྣམ་པར་དག.གཟུགས་ལ་སོགས་པའི་ཕུང་པོ་ལྔ་དང་། མིག་ལ་སོགས་པའི་དབང་པོ་དྲུག་དང་། གཟུགས་སྒྲ་ལ་སོགས་ཕྱིའི་སྐྱེ་མཆེད་
དྲུག་དང༌། ས་ཆུ་མེ་རླུང་ནམ་མཁའ་སྟེ་འབྱུང་བ་ཆེན་པོ་ལྔ་ལ་སོགས་པའི་ཆོས་རྣམས་ཐམས་ཅད་རང་བཞིན་གྱིས་ནི་ཆོས་ཐམས་ཅད་སྤྲོས་པ་དང་བྲལ་བ་
དང་། ཀུན་རྫོབ་ལྷའི་ངོ་བོར་ནི་རྣམ་པར་དག་གོ །ཉོན་མོངས་ཤེས་བྱའི་སྒྲིབ་སྦྱང་བྱ་སྟེ་དེ་ལྟ་ནའང་གློ་བུར་བའི་ཉོན་མོངས་དང་ཤེས་བྱའི་སྒྲིབ་
པ་སྦྱང་བའི་ཕྱིར་ལམ་ལ་འབད་པར་བྱ་བའོ། །ཞེས་བྱ་བ་སྟེ། གློ་བུར་བ་འདོད་ཆགས་ལ་སོགས་པ་ཉོན་མོངས་པའི་སྒྲིབ་པ་
དང་། ཉོན་མོངས་པ་ཅན་མ་ཡིན་པ་ཐ་མལ་པར་བརྟགས་པ་ནི་ཤེས་བྱའི་སྒྲིབ་པ་སྟེ། རྒྱུད་བླ་མ་ལས། སེར་སྣ་
ལ་སོགས་ཉོན་མོངས་གང་། །དེ་ནི་ཉོན་མོངས་སྒྲིབ་པར་འདོད། །འཁོར་གསུམ་རྣམ་པར་རྟོག་པ་གང་། །དེ་ནི་
ཤེས་བྱའི་སྒྲིབ་པར་འདོད། །ཅེས་གསུངས་སོ། །དེ་ལ་སྒྲིབ་པ་གཉིས་ཇི་ལྟར་སྤོང་ཞེ་ན། འཕགས་པ་ཉན་ཐོས་
རྣམས་ནི་ཉོན་མོངས་པའི་སྒྲིབ་པ་མཐོང་བས་སྤང་བར་བྱ་བ་དང་བསྒོམས་པས་སྤང་བར་བྱ་བ་ནི་མཐོང་བསྒོམ་གྱི་
ལམ་གྱིས་སྤོང་ལ། ཤེས་བྱའི་སྒྲིབ་པ་ནི་བསྒོམ་ལམ་གྱི་མཇུག་ཏུ་མཐར་ཕྱིན་གྱི་ལམ་གྱིས་སྤོང་ངོ་ཞེས་འདོད་
ལ། མི་མཁས་པ་དག་དེ་ཉིད་ཐེག་པ་ཆེན་པོ་ལའང་སྦྱོར་ཏེ་དེ་ནི་མ་ཡིན་ཏེ་ཉོན་མོངས་པའི་སྒྲིབ་པ་སྔོན་དུ་སྤངས་ན་
བྱང་ཆུབ་སེམས་དཔའ་རྣམས་མྱུར་དུ་རྒྱུན་ཞུགས་དང༌། ཕྱིར་འོང་བ་དང་ཕྱིར་མི་འོང་བ་དང་དགྲ་བཅོམ་པར་
འགྱུར་བའི་ཕྱིར་སྔོན་དུ་ཉོན་མོངས་མི་སྤོང་བར་སྒྲིབ་པ་གཉིས་དུས་གཅིག་ན་སྤོང་བར་བྱེད་དོ། །དེའང་ཀུན་ལས་
བཏུས་པ་ལས། བྱང་ཆུབ་སེམས་དཔའ་རྣམས་ནི་བདེན་བ་རྣམས་མངོན་པར་རྟོགས་པར་བྱས་ནས་ས་བཅུ་རྣམས་
སུ་བསྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་པོར་ལམ་བསྒོམ་གྱི། ཉོན་མོངས་པའི་སྒྲིབ་པའི་གཉེན་པོར་ནི་མ་
ཡིན་ནོ། །དེ་བྱང་ཆུབ་ཐོབ་པ་ན་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་ཅིག་ཅར་སྤོང་ངོ༌། །ཅིག་ཅར་དེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
103
བཞིན་གཤེགས་པ་དང་དགྲ་བཅོམ་པར་འགྱུར་རོ། །དེ་ཉོན་མོངས་པ་མ་སྤངས་སུ་ཟིན་ཀྱང་སྔགས་དང་སྨན་གྱིས་
བསད་པའི་དུག་ལྟ་བུ་དང་། དཔེར་ན་སྤང་བའི་དགྲ་བཅོམ་པ་ལྟར་ས་ཐམས་ཅད་དུ་ཉོན་མོངས་པའི་ཉེས་པ་སྐྱེ་བར་
མི་འགྱུར་རོ་ཞེས་གསུངས་སོ། །དེས་ན་རྡོ་རྗེ་ཐེག་པ་འདིར་འབྲས་བུ་དང་མཚམས་སྦྱོར་བའི་དུས་སུ་ཉེ་བའི་རྒྱ་
བསྒོམ་པའི་གཏན་ཚིགས་ཀྱང་འདིས་འགྲུབ་བོ། །འོ་ན་སྒྲིབ་པ་དེ་ལས་ཐབས་གང་གིས་གྲོལ་ཞེ་ན། རྫོགས་པའི་རིམ་པའི་སོ་སོ་རང་
གི་རིག་པའི་ཡེ་ཤེས་ཀྱི་བདག་ཉིད་ ཀྱི་དག་པ་ཉིད་རྟོགས་ན་གྲོལ་བར་འགྱུར་གྱི་དེ་མ་རྟོགས་ན་དག་པ་གཞན་གྱིས་རྣམ་པར་གྲོལ་བ་མིན་ནོ། །དེའི་
རྒྱུ་མཚན་ཡང་ཕྱི་གཟུགས་སོགས་ཡུལ་གྱི་དངོས་པོ་རང་བཞིན་གྱིས་དག་པའི་ཕྱིར་དེ་རྟོགས་ན་སོ་སོར་རང་གིས་རིག་པ་བདེ་བ་མཆོག་ཀྱང་དེ་ཉིད་ཡིན་
ལ། ཡང་ཡུལ་གྱི་དངོས་པོ་ལྷ་སོ་སོའི་དག་པ་རྟོགས་པའི་ཕྱིར་ན་དེར་ཞེན་པའང་རང་རིག་པའི་དག་པས་སྦྱོང་བས་ན་རང་རིག་པའི་དག་པ་བདེ་བ་ཆེན་པོའི་ཡེ་
ཤེས་དེ་ཉིད་མཆོག་ཏུ་ངེས་པའོ་ཅེས་བྱ་བ་ནི་རང་རིག་པའི་དག་པ་སྟེ། རྫོགས་རིམ་བསྒོམས་པ་ལས་བྱུང་བའི་ཡེ་ཤེས་ཀྱིས་
ལྷ་བྱིན་གྱིས་བརླབས་ཏེ་བསྒོམ་པའི་དོན་ཏོ། །རྒྱས་པར་བཤད་པ་ལ་གསུམ་ལས། དེ་བཞིན་ཉིད་ཀྱི་དག་པ་དེ་ལ་
ཡང་གསུམ་ལས། དང་པོ་རང་བཞིན་གྱིས་དག་པས་སྦྱང་དུ་རུང་བར་བསྟན་པ་ནི། ཡུལ་གྱི་དངོས་པོ་གཟུགས་
ལ་སོགས་པའི་ཞེས་བྱ་བ་ལ་སོགས་པ་གཟུགས་ལ་སོགས་པའི་ཡུལ་དྲུག་པོ་རྣམས་དང་། གཞན་ཡང་རྣལ་འབྱོར་པས་མཐོང་བ་དང་མྱོང་
བའི་དངོས་པོ་དེ་ཀུན་གདོད་མ་ནས་སྤྲོས་པ་དང་བྲལ་བས་དེ་བཞིན་ཉིད་ཀྱི་དག་པ་སྟེ་ཆོས་ཐམས་ཅད་ཀྱི་ཚུལ་འདི་ལྟར་གནས་པས་ན་ཞེས་གསུངས་
ཏེ། ཆོས་ཐམས་ཅད་རང་བཞིན་གྱིས་དག་པའི་ཚུལ་ནི་སྔར་བརྗོད་ཟིན་ཏོ། །ཆོས་ཐམས་ཅད་ཀྱི་ཚུལ་འདི་ལྟར་_གནས་
པས་ན་རྒྱུ་འགྲོ་བ་ལ་འབྲས་བུ་སངས་རྒྱས་འབྱུང་བར་འགྱུར་རོ། །ཞེས་བྱ་བ་ནི་སེམས་ཅན་ཐམས་ཅད་སངས་རྒྱས་ཀྱི་
སྙིང་པོ་ཅན་ཡིན་ཏེ། དེ་བཞིན་གཤེགས་པའི་གསང་བ་དམ་པའི་མདོ་ལས། དེ་བཞིན་གཤེགས་པ་རྣམས་ཀྱི་སྐུ་
དང་གསུང་དང་ཐུགས་གསང་བ་རྣམས་གོ་རིམ་བཞིན་དུ་གཟུགས་དང་སྒྲ་དང་སེམས་ཀྱི་གཡོ་བ་ཐམས་ཅད་ཁྱབ་
པར་རྗེས་སུ་འགྲོ་བའོ་ཞེས་གསུངས་པ་ལྟ་བུའོ། །གློ་བུར་གྱི་དྲི་མ་སྦྱང་དུ་ཡོད་པས་དག་པ་དོན་ཡོད་པར་བསྟན་པ་
ནི། ཀྱེ་བཅོམ་ལྡན་འདས་ཞེས་བྱ་བ་ལ་སོགས་པ། （འདི་ལ་གཉིས། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། ཀྱེ་
བཅོམ་ལྡན་འདས་དེ་ལྟར་ཆོས་ཐམས་ཅད་རང་བཞིན་གྱིས་རྣམ་པར་དག་ན་རྣམ་པར་མ་དག་པ་གང་ལགས་ཞེས་ཞུས་པའི་ལན་དུ། བཅོམ་ལྡན་འདས་ཀྱིས་
བཀའ་རྩལ་པ། མ་དག་པའང་ཕྱི་ནང་གི་ཆོས་རྣམས་སོ། །རྒྱུ་མཚན་ཅིའི་སླད་དུ་མ་དག་ཞེ་ན། གཟུགས་ལ་སོགས་པའི་ཆོས་དེ་དག་ལ་དམིགས་ནས་ཕྱིའི་
ཡུལ་ལ་བཟུང་བ་དང་། ནང་ཡུལ་ཅན་ལ་འཛིན་པའི་དངོས་པོར་བཏགས་ཤིང་ཞེན་པའི་ཕྱིར་རོ། །གཉིས་པ་ནི་རྡོ་རྗེ་སྙིང་པོས་གསོལ་བ། ཀྱེ་བཅོམ་ལྡན་
འདས་དེ་ལྟར་ན། གཟུང་བ་དང་འཛིན་པའང་གང་ལགས་ཞེས་ཞུས་པའི་ལན་དུ་བཅོམ་ལྡན་འདས་ཀྱིས་བཀའ་སྩལ་པ། འཛིན་པ་མིག་གི་ཡུལ་གཟུགས་ནི་
གཟུང་བར་བྱ་བ་དང་
། གཟུང་བ་སྒྲ་ནི་འཛིན་པ་རྣ་བས་མཉན་པར་བྱ་བ་དང་། གཟུང་བ་དྲི་ནི་འཛིན་པ་སྣ་ཡིས་ཚོར་བར་བྱ་བ་དང་། འཛིན་པ་ལྕེ་ཡིས་གཟུང་
བ་རོ་ནི་རེག་ཅིང་མྱོང་བར་བྱ་བ་དང་། གཟུང་བ་རེག་བྱའི་དངོས་པོ་ནི་འཛིན་པ་ལུས་ཀྱིས་རེག་པར་བྱ་བ་དང༌། འཛིན་པ་ཡིད་ཀྱིས་གཟུང་བ་བདེ་སྡུག་ལ་
སོགས་པ་ཆོས་ཀྱི་ཁམས་རྣམས་ཐོབ་ཅིང་འཛིན་པའི་གཟུང་འཛིན་ལས་ནི་བདེན་ཞེན་གྱི་རྣམ་རྟོག་སྐྱེ་བས་འཁོར་བའི་རྒྱུ་བྱེད་པའི་ཕྱིར་མ་དག་པའོ། །དག་
པས་དག་པར་བྱས་ནས་དེ་ཉིད་ཇི་ལྟར་བསྟན་པ་ནི། དག་པ.གསུམ་གྱིས་དུག་_གསུམ་མེད་_པར་བྱས་ནས་ཅེས་བྱ་བ་ལ་
སོགས་པ་བསྟེན་བྱའི་ཡུལ་གཟུགས་ལ་སོགས་པ་འདི་དག་ལ་བསྟེན་པ་ཉིད་ཅེས་པ་སྟེ། དེ་བཞིན་ཉིད་ཀྱི་དག་པ་ལྟ་བས་ཀུན་ཏུ་
བརྟགས་པའི་དུག་མེད། ལྷས་ཀུན་རྟོག་གི་དུག་མེད། རང་རིག་པས་ལྷར་ཞེན་པའི་དུག་མེད་པར་བྱས་པའོ། །



104
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལྷ་སོ་སོའི་དག་པ་ནི། གཟུགས་ཕུང་རྡོ་རྗེ་མ་ཞེས་བྱ་བ་ལ་སོགས་པའོ། །ཕྱག་གི་དག་པ་ཞེས་བྱ་བ་ལ་སོགས་
པས་ནི་རྡོ་རྗེ་སེམས་དཔའི་རྣམ་པར་དག་པ་སྟེ་འཆད་པར་འགྱུར་བ་ལས་ཁྱད་པར་དུ་བྱ་བའི་ཕྱིར་རོ། །ཞེ་སྡང་ཞེས་
བཤད་རྡོ་རྗེ་མ། །ཞེས་བྱ་བ་ལ་སོགས་པས་ལྷ་མོ་འདི་རྣམས་ཀྱིས་ཕུང་པོ་ལྔ་དང་ཉོན་མོངས་པ་ལྔ་དང་དབང་པོ་དྲུག་
སྦྱོང་བར་བྱེད་དོ་ཞེས་བྱའོ སྟེ་འདི་ལ་དྲུག ནང་གི་ལྷ་མོ་ལྔའི་དག་པ། ཕྱིའི་ཕྱོགས་གང་དུ་དགོད་པ། ལྷ་མོ་དྲུག་གི་དག་པ། རྒྱུ་རྡོ་རྗེ་འཆང་གི་
དག་པ། མཚམས་མ་བཞིའི་དག་པ། ནང་མ་ལྔའི་དག་པའོ། །དང་པོ་ནི་དག་བྱ་གཟུགས་ཀྱི་ཕུང་པོ་དག་པར་བྱེད་པ་ལྷ་མོ་རྡོ་རྗེ་མ་ཡིན་ཏེ། དེ་བཞིན་
དུ། ཚོར་བ་ལ་ཡང་དག་བྱེད་གསང་བའི་དཀར་མོར་བརྗོད་ལ། འདུ་ཤེས་དག་བྱེད་ཆུ་ཡི་རྣལ་འབྱོར་མ་དང་། འདུ་བྱེད་དག་བྱེད་རྡོ་རྗེ་མཁའ་འགྲོ་མ་
དང་
། རྣམ་ཤེས་ཀྱི་ཕུང་པོ་དག་པར་བྱེད་པའི་ཚུལ་གྱིས་ནི། བདག་མེད་རྣལ་འབྱོར་མ་གནས་སོ། །དེ་ལྟར་ལམ་གྱིས་དུས་རྟག་ཏུ་དག་བྱ་ཕུང་པོ་ལྔ་པོ་འདི་
དག དག་བྱེད་ལྷ་མོ་ལྔ་རྣམ་པར་དག་པར་བསྒོམ་པས་འབྲས་བུ་ལྷ་མོ་དེ་ཉིད་རྣལ་འབྱོར་པས་འགྲུབ་པར་འགྱུར་རོ། །ནང་གི་འཕར་མ་ལ་གནས་པའི་ལྷ་མོ་
ལྔའི་དག་པའོ། །གཉིས་པ་ནི། དེ་ནས་ཕྱིའི་འཕར་མ་ལ་གནས་པའི་ལྷ་མོ་ཕྱོགས་གང་དུ་དགོད་བཤད་པ། དབང་ལྡན་དུ་ནི་པུཀྐ་སི། མེར་ནི་དེ་བཞིན་རི་
ཁྲོད་མ། བདེན་བྲལ་དུ་གདོལ་པ་མོ་བཞག་ཅིང་རླུང་དུ་གཡུང་མོ་རྣམ་པར་བཞག དེ་ནས་ཕྱི་མ་སྟེ་ནང་གི་དཀར་མོ་ལས་གཞན་པའི་ལྷ་མོ་དཀར་མོ་ལ་
སོགས་པ་འགོད་ས། དབང་པོར་སྟེ་ཤར་ཕྱོགས་སུ་དཀར་མོ་ཞེས་པ་གོ་རི་དང༌། གཤིན་རྗེ་སྟེ་ལྷོར་ཆོམ་རྐུན་མ་དང་། ཆུ་བདག་སྟེ་ནུབ་ཕྱོགས་སུ་རོ་
ལངས་མི་དང་། ལུས་ངན་པོར་སྟེ་བྱང་དུ་གྷསྨ་རཱི་དང་། འོག་ཏུ་ས་སྤྱོད་མ་ཞེས་བྱ་བ་གནས་པར་བརྗོད་ལ། སྟེང་མཁའ་སྤྱོད་མ་ཞེས་བྱ་བ་གནས་པར་
བཤད་དོ། །བསྐྱེད་པའི་རིམ་པ་ཉིད་ཀྱི་ཕྱོགས་ལ་སྲིད་པ་དག་པ་ས་སྤྱོད་མ་དང་། ཞི་བ་མྱ་ངན་ལས་འདས་པ་དག་པའི་རང་བཞིན་གྱིས་མཁའ་སྤྱོད་མ་
སྟེ། ལྷ་མོ་འདི་གཉིས་ནི་སྟེང་འོག་ཏུ་རྣམ་པར་གནས་པའོ། །གསུམ་པ་ནི་སྦྱང་གཞི་གཟུགས་སྦྱོང་བ་ལ་ལྷ་མོ་དཀར་མོ་རྟག་ཏུ་བཤད་ཅིང་། སྒྲ་སྦྱོང་བ་ལ་
ཆོམ་རྐུན་མར་རབ་ཏུ་གྲགས་སོ། །དྲི་ཡི་ཆ་སྦྱོང་བ་ལ་རོ་ལངས་མ་དང་། རོ་སྦྱོང་བ་ལ་གྷསྨ་རཱི་ཞེས་རབ་ཏུ་གྲགས་ཤིང་། རེག་བྱ་སྦྱོང་བ་ལ་ས་སྤྱོད་མ་
ཞེས་བརྗོད་དོ། །ཆོས་ཀྱི་དབྱིངས་སྦྱོང་བ་ལ་མཁའ་སྤྱོད་མ་སྟེ། དུས་རྟག་ཏུ་ཡུལ་དྲུག་པོ་འདི་རྣམས་ལྷ་མོ་དྲུག་ཏུ་རྣམ་པར་དག་པར་བསྒོམ་པས་འབྲས་བུའི་
ལྷ་མོ་དེ་དག་ཉིད་རྣལ་འབྱོར་པས་འགྲུབ་པར་འགྱུར་རོ། །བཞི་པ་ནི། ཕྱག་བཅུ་དྲུག་གི་དག་པ་སྟོང་པ་ཉིད་བཅུ་དྲུག་དང་། བདུད་བཞི་བཅོམ་ཞིང་དག་པ་
ལས་ཞབས་བཞི་པོ་རྣམས་ཉིད་དང་། རྣམ་ཐར་བརྒྱད་ཀྱི་མཚོན་བྱེད་ཞལ་བརྒྱད་པོ་རྣམས་ཉིད་དང་། སྐུ་གསུང་ཐུགས་རྡོ་རྗེ་གསུམ་གྱིས་དག་པའི་སྤྱན་རྣམ་
པར་གསུམ་གསུམ་མོ། །ལྔ་པ་ནི། དག་བྱ་སའི་ཁམས་ནི་དག་བྱེད་པུཀྐ་སཱི་ཞེས་བཤད་ཅིང་། དག་བྱ་ཆུའི་ཁམས་དག་བྱེད་རྔོན་པ་མ་ཞེས་བརྗོད་དོ། །
དག་བྱ་མེ་ནི་དག་བྱེད་གཏུམ་མོར་ཤེས་པར་བྱ་ཞིང་། དག་བྱ་རླུང་ནི་དག་བྱེད་གཡུང་མོར་རབ་ཏུ་གྲགས་སོ། །དྲུག་པ་ནི། དག་བྱ་ཞེ་སྡང་ཞེས་བཤད་པ་ནི་
དག་བྱེད་རྡོ་རྗེ་མ་སྟེ་བདག་མེད་མ་ཡིན་ཞིང༌། དག་བྱ་འདོད་ཆགས་དག་བྱེད་ཆུ་ཡི་རྣལ་འབྱོར་མ་དང༌། དག་བྱ་ཕྲག་དོག་དག་བྱེད་རྡོ་རྗེ་མཁའ་འགྲོ་མ་
དང༌། དག་བྱ་སེར་སྣ་དག་བྱེད་གསང་བའི་དཀར་མོ་ཉིད་དང་
། དེ་བཞིན་དུ་དག་བྱ་གཏི་མུག་དག་བྱེད་ཤར་གྱི་རྡོ་རྗེ་མར་བཤད་དེ། ཞེ་སྡང་ལ་སོགས་པ་
ཉོན་མོངས་པ་ལྔ་རྣམ་པར་སྦྱང་བའི་ཚུལ་བསྐྱེད་པའི་རིམ་པའི་ཕྱོགས་ལས་ནི་ལྷ་མོ་ལྔ་པོ་འདིས་ནི་ཕུང་པོའང་སྦྱོང་བར་བྱའོ། །དབང་པོའི་དག་པ་ནི་
ཕྱི་མའི་གསུམ་པ་ལས་འཆད་པར་འགྱུར་རོ། །དེ་ལྟར་ན་དེ་དག་བསྐྱེད་པའི་རིམ་པའི་དག་པའོ། །རྫོགས་པའི་
རིམ་པ་རང་རིག་པའི་དག་པ་བཤད་པའི་ཕྱིར་གང་དང་གང་ཞེས་བྱ་བ་ལ་སོགས་པ་སྨོས་ཏེ། ཕུང་པོ་ འདོད་ཡོན་ཉོན་
མོངས་ལ་སོགས་པ་འདི་རྣམས་ཀྱིས་ནི་འཇིག་རྟེན་ཕལ་པ་_རྣམས་བཅིངས་ཏེ་མ་རྟོགས་པའི་ཕྱིར་རོ། །འདོད་ཡོན་དང་ཉོན་
མོངས་པ་དེ་དང་དེས་ནི་ ཐབས་ཀྱིས་ཟིན་ན་འཆིང་བ་ལས་གྲོལ་བར་འགྱུར་ཏེ ་ལམ་འདི་ཐབས་ཀྱིས་ཁྱད་པར་དུ་བྱས་པའི་ཕྱིར་
རོ། འདི་དེ་བཞིན་ཉིད་དང་ལྷ་དང་རང་རིག་པའི་དག་པ་གསུམ་ཀ་ལ་སྦྱར་ནས་ ཐབས་ཀྱི་གཙོ་བོ་ཡང་སྔར་བསྟན་པའི་དག་པ་
གསུམ་ལས་ཁྱད་པར་དུ་རྫོགས་རིམ་རང་རིག་པའི་དག་པ་སྟེ་ཐབས་དེ་ཉིད་མི་ཤེས་ན་འཇིག་རྟེན་འཆིང་བ་ལས་མི་གྲོལ་ཞིང་ཐབས་དེ་ཉིད་རྣམ་པར་སྤང་ན་
མཆོག་གི་དངོས་གྲུབ་རྙེད་པར་མི་འགྱུར་རོ་ཞེས་པའི་ཚུལ་གྱིས་མཐར་རང་རིག་པའི་དག་པ་ལ་སྦྱར་ཏེ་རྫོགས་རིམ་གྱི་ཡེ་ཤེས་རྟོགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
105
ན་གྲོལ་བར་འགྱུར་རོ་ཞེས་བྱ་བའི་ཐ་ཚིག་གོ་ ཡང་ན་གཞུང་ཕྱི་མ་འདི་ལ་ཡུལ་དང་ཉོན་མོངས་པ་འདི་དག་སྤང་ན་དངོས་གྲུབ་རྙེད་པར་མི་
འགྱུར་ཞེས་ཀྱང་འཆད་དེ་བསྟེན་བྱ་འདི་དག་བསྟེན་པ་ཉིད། ཅེས་པའི་ཚུལ་གྱིས་བསྟེན་པར་འཐད་པ་ལ་དགོངས་པའོ། །ཡེ་ཤེས་དེ་ཅི་འདྲ་
ན། དེ་ཕྱིར་དྲི་མེད་ཅེས་བྱ་བ་ལ་སོགས་པ་ སྟེ་རྒྱུ་མཚན་དེའི་ཕྱིར་བདེན་པར་གྲུབ་པའི་དྲི་མེད་ཅིང་། དེ་བཞིན་དུ་སྒྲ་ཡང་མེད་ལ་གཟུགས་
ཉིད་མེད་པ་དང་། རོ་དང་སེམས་ཀྱང་མེད་ཅིང་དེ་རྣམས་ཀྱི་རྣམ་པར་དག་པའང་མེད་ཅིང་ཆོས་ཀྱང་མེད་པས་ཆོས་ཐམས་ཅད་སྤྲོས་པ་དང་བྲལ་བའི་ངོ་བོར་
རྣམ་པར་དག་པའི་ཕྱིར་དེ་ལྟར་རྟོགས་པས་རང་བཞིན་གྱིས་དག་པའི་འགྲོ་བ་ལ་འགྲོ་བར་ཤེས་ཤིང་གྲོལ་བར་འགྱུར་རོ་ཞེས་པ་སྟེ་དག་པ་གསུམ་ཀ་ལ་
སྦྱར་བར་བྱའོ། །འོ་ན་མཐོང་ཐོས་ལ་སྐུར་པ་བཏབ་པར་འགྱུར་རམ་སྙམ་པ་ལ། རང་བཞིན་དག་པའི་འགྲོ་ལ་
འགྲོ་བར་ཤེས། །ཞེས་བྱ་སྟེ། དེས་ན་ཆོས་ཐམས་ཅད་རང་གི་སེམས་ཀྱི་རྣམ་འཕྲུལ་དུ་སྣང་སྟེ། ང་ལས་འགྲོ་བ་
ཐམས་ཅད་བྱུང་། །ཞེས་བྱ་བ་ལ་སོགས་པ་ལྟ་བུའོ། །རྣམ་པར་དག་པ་གསུམ་སྟོན་པ་ཞེས་བྱ་བ་སྟེ་ ལེའུ་དགུ་པ་ཤློ་ཀ་ཉི་ཤུ་
རྩ་གཉིས་ཀྱི་འགྲེལ་པ་བསྟན་ཟིན་ཏོ། །ད་ནི་ལེའུ་བཅུ་པ་བཤད་པར་བྱ་སྟེ། དེ་ལ་གཉིས། དབང་དང་། དེར་འཇུག་
པའི་ཐབས་ལྟ་སྟང་ངོ༌། །དང་པོ་ནི་དེ་ལ་ལེའུ་སྔ་ཕྱིའི་འབྲེལ་ནི་ལྷན་ཅིག་སྐྱེས་པའི་ཡེ་ཤེས་ལུས་ལ་གནས་པ་དེ་ཐོབ་པར་
བྱེད་པའི་ལམ་རིམ་པ་གཉིས་པོ་དེའང་དབང་མ་བསྐུར་བ་ལ་སྐལ་བ་མེད་པས་ན་སྐལ་བ་དང་ལྡན་པར་བྱ་བའི་ཕྱིར་སློབ་མ་
དབང་བསྐར་ལ་བསྟན་པར་བྱའོ། །ཞེས་བདག་མེད་མའི་དཀྱིལ་འཁོར་དག་པ་དང་བཅས་པར་སློབ་མ་དབང་
བསྐུར་བར་བྱ་བའི་ཕྱིར་དང་། སྦས་པ་ན་འདི་མི་སྦྱོར་བའམ། རྣམ་རྟོག་གི་དྲི་མ་འཁྲུད་པས་དབང་ངོ༌། །འདིའི་
བརྗོད་བྱའི་དོན་ནི་བུམ་དབང་དང་འབྲེལ་པ་རྣམས་བསྐྱེད་པའི་རིམ་པ་སྤྱི་ཡིན་ལ། མཆོག་དབང་གསུམ་དང་
འབྲེལ་པ་རྣམས་སྦས་པའི་དོན་ཡིན་ཞིང༌། དབང་གི་དོན་བསྒོམས་པས་འབྲས་བུ་འདི་ལྟ་བུ་འགྲུབ་བོ་ཞེས་ཞར་
ལས་བྱུང་བ་མཐར་ཐུག་པར་ཡང་འགྱུར་རོ། །རྗོད་བྱེད་ཀྱི་སྒྲ་ཡན་ལག་གི་དོན་གཙོ་བོར་གྱུར་པ་གསུམ་ཀ་འཇུག་
གོ །མངོན་པར་རྟོགས་པ་ནི་སྤྱིར་རྒྱུད་གསུམ་ཀ་དང་འབྲེལ་ཏེ་རྟེན་གྱི་གང་ཟག་རྗེས་སུ་གཟུང་བའི་ངོས་ནས་རྒྱུའི་
རྒྱུད་ཡིན་ཏེ་ཐབས་ཀྱི་རྒྱུད་ཀྱི་དངོས་གཞི་རིམ་པ་གཉིས་ཡིན་པའི་ཕྱིར་རོ། །ཡང་རྒྱུའི་རྒྱུད་ནི་ལམ་ལ་མ་ཞུགས་པ་
ཡིན་ལ། འདིས་སྨིན་བྱེད་ལམ་ཡིན་པས་གཙོར་ཐབས་ཀྱི་རྒྱུད་དུའང་འགྲོའོ། །ཡང་རྒྱལ་པོ་ཨིནྡྲ་བྷཱུ་ཏི་ལྟ་བུ་
དབང་རྗེས་ལ་གྲོལ་བའི་དབང་དུ་བྱས་ནས་རྒྱུད་གསུམ་ཅིག་ཅར་བར་ཡང་འགྱུར་ལ། དབང་གི་དོན་གོམས་པས་
འབྲས་བུ་གྲུབ་པའི་རྟགས་ནི་འབྲས་བུའི་རྒྱུད་དུ་འགྱུར་རོ། །གང་ལྟར་ཡང་འདིར་སློབ་དཔོན་གནྡྷ་རི་པས། རྒྱུ་
རིགས་སྤང་བྱ་རྐྱེན་ལ་ལྟོས། །གང་ཟག་རྣམ་པ་བཞི་རུ་ངེས། །ཞེས་གསུངས་པའི་རྗེས་སུ་འབྲངས་ནས་དབང་
ལེན་པ་དང་བླངས་པའི་རྟེན་གྱི་གང་ཟག་གོ །མདོར་ན་རྒྱུའི་རྒྱུད་སྔོན་དུ་འགྲོ་བ་སྨིན་བྱེད་དང་འབྲེལ་བས་རྒྱུའི་རྒྱུད་
དང་དབང་གི་མངོན་པར་རྟོགས་པ་གཉིས་ཀ་བཤད་དགོས་ཏེ་རྒྱུད་ཀྱི་མངོན་རྟོགས་སུ་བརྗོད་ཟིན་ཏོ། །བཤད་པའི་
རྒྱུད་ནི་རྡོ་རྗེ་གུར་ལས་སྤྱིར་རྒྱུའི་རྒྱུད་སྟོན་པའི་དབང་དུ་བྱས་ན་བཅུ་པ། བཅུ་གཅིག་པ། བཅུ་གཉིས་པ་དང་
གསུམ་མ་གཏོགས་པ་ཐམས་ཅད་དང་འབྲེལ་ལ། དབང་བསྐུར་བ་སྟོན་པ་ལེའུ་གཉིས་པ། གསུམ་པ། བཞི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
106
པ། ལྔ་པ། བདུན་པ། བརྒྱད་པ། དགུ་པ། བཅུ་བཞི་པ། བཅོ་ལྔ་པ་སྟེ་ལེའུ་དགུ་དང་འབྲེལ་ལོ། །ཁ་
སྦྱོར་གྱི་གཉིས་པའི་དང་པོ་དང་། གསུམ་པ་དངོས་དང་། རྒྱུད་ཕྱི་མ་དང་བཅས་པས་འཆད་པར་བྱེད་དོ། །དེ་
དག་ཏུ་མ་ཚང་བ་དེ་ཉིད་བསྡུས་པར་བལྟ་སྟེ། ཇི་ལྟར་དེ་ཉིད་བསྡུས་པ་ཡི། །དཀྱིལ་འཁོར་ཆོ་ག་དེ་བཞིན་བྱ། །
ཞེས་འདི་ཉིད་ལས་འབྱུང་བས་སོ། །དེར་ཡང་མ་ཚང་བ་གསང་བ་སྤྱི་རྒྱུད་དུ་བལྟ་སྟེ། གང་དག་ཏུ་ནི་སློབ་དཔོན་
གྱི། །ལས་ཀྱི་ཆོ་ག་རྣམ་མེད་པ། །དེ་ནི་སྤྱི་ཡི་རྒྱུད་དག་ལས། །གསུངས་པའི་ཆོ་ག་མཁས་པས་བསྟེན། །
ཞེས་གསང་བ་སྤྱི་རྒྱུད་ལས་གསུངས་པའི་ཕྱིར་རོ། །ལུས་རྣམ་གཞག་འདི་ལ་མེད་པའམ་སློབ་མའི་དོན་བྱེད་པས་
དོན་བྱེད་དང་འབྲེལ་ལོ། །ཚིག་གི་དོན་ཕལ་ཆེར་ནི་གོ་སླ་ལ་དཀྱིལ་འཁོར་བྲི་ཞིང་དབང་བསྐུར་བའི་ཚུལ་མདོར་བསྟན་པ་དང་། དེ་
ཉིད་རྒྱས་པར་འཆད་པ་གཉིས་ལས། མདོར་བསྟན་པའི་བཤད་པར་དམ་བཅའ་བ་ནི། རྣམ་དག་བསྟན་པའི་རྗེས་དེ་ནས་ཇི་ལྟར་ལྷ་མོ་བཅོ་ལྔའི་དཀྱིལ་འཁོར་
གྱི་ཆོ་གའི་རིམ་པ་ཡང་དག་པར་རབ་ཏུ་བཤད་ཅིང་སློབ་དཔོན་གང་གིས་སློབ་མ་ལ་དབང་བསྐུར་བའི་ཆོ་གའི་རིམ་པའང་རབ་ཏུ་བཤད་པར་བྱའོ། །དོན་དངོས་
ལ་གཉིས། དཀྱིལ་འཁོར་བྲི་ཞིང་དབང་བསྐུར་བའི་ཚུལ་མདོར་བསྟན་པ། དེ་ཉིད་རྒྱས་པར་བཤད་པའོ། །དང་པོ་ལ་གཉིས། ཇི་ལྟར་བྲི་བ་དང་། དེར་
དབང་བསྐུར་བའི་ཚུལ་ལོ། །དང་པོ་ལ་གསུམ། བྲི་བའི་གནས། རྡུལ་མཚོན། ཚད་བསྟན་པའོ། །དང་པོ་ལ། ས་སྦྱང་བ་ནི་དཀྱིལ་འཁོར་གྱི་བྱ་བའི་
དང་པོར་སློབ་དཔོན་རང་ཉིད་ལྷའི་བདག་ཉིད་ཀྱི་རྣལ་འབྱོར་དང་ལྡན་པས་ནི་ནོར་འཛིན་ཏེ་ས་སྦྱང་བར་བྱའོ། །དེའང་འབད་པས་ཏེ་མ་གཡེངས་པར་ཧཱུྃ་ལས་རྡོ་
རྗེ་ཅན་ཕྱག་གཉིས་པའམ་ཡང་ན་རྡོ་རྗེའི་རང་བཞིན་ཅན་གྱི་ས་གཞི་བྱས་ཏེ་དེའི་ཕྱི་ནས་དཀྱིལ་འཁོར་བྲི་བར་བྱའོ། །གནས་དེའི་མཚན་ཉིད་ནི་ལྗོན་ཤིང་སྣ་
ཚོགས་དང་ལྡན་པའི་ནགས་ཚལ་དང་། དབང་མ་ཐོབ་པའི་སྐྱེ་བོ་མེད་པའི་གནས་དབེན་ཞིང་ཉམས་དགའ་བ་དང་
། འཇམ་དཔལ་ལ་སོགས་པ་བཞུགས་པར་
གྲགས་པ་བྱང་ཆུབ་སེམས་དཔའི་ཁྱིམ་དང་། རྡོ་རྗེ་སློབ་དཔོན་གྱི་ཁྱིམ་མམ། །ལས་དང་པོ་པས་རང་གི་དཀྱིལ་འཁོར་གྱི་ཁང་པའི་ནང་དུ་ཡང་ཀྱེའི་རྡོ་རྗེ་དང་
བདག་མེད་མའི་དཀྱིལ་འཁོར་དམ་པ་རབ་ཏུ་བཞེངས་སོ། །གཉིས་པ་ནི། རྡུལ་མཚོན་དམ་པའི་མཚོན་ཨིནྡྲ་ནི་ལ་སོགས་པ་དང་ནི་ཡང་ན་རྡུལ་མཚོན་འབྲིང་
པོ་ཉིད་ཀྱིས་བྲི་སྟེ་དེ་གཉིས་ནི་རིམ་པ་བཞིན་དུ་རིན་ཆེན་ལྔའི་ཕྱེ་མའམ། ཡང་ན་འབྲིང་འབྲས་དང་རྡོ་རུས་ལ་སོགས་པ་ཁ་བསྒྱུར་བས་སོ་ཞེས་འཆད་
ལ། འོན་ཀྱང་རྡུལ་མཚོན་དམ་པ་མི་རུས་ཀྱི་ཕྱེ་མ། འབྲིང་རིན་ཆེན་ཕྱེ་མ། ཐ་མ་འབྲས་ཀྱི་ཕྱེ་མ་སོགས་ལ་བཤད་ན་གཞུང་གི་དགོངས་པར་འགྱུར་བར་
སེམས་སོ། །གསུམ་པ་ནི་དེ་ནས་ཡུམ་གྱི་དཀྱིལ་འཁོར་གྱི་ཚད་རྩ་ཐིག་ནས་རྩ་ཐིག་གི་བར་ལ་སྐུ་གསུང་ཐུགས་སམ་བྷ་ག་གྲུ་གསུམ་མཚོན་པས་གྲུ་གསུམ་
དང༌། ཞུ་བདེ་མི་རྟོགས་གསུམ་མཚོན་པས་མཐེ་བོང་གསུམ་གྱི་ཚད་ནི་ལྷག་པར་བྱའོ། །ཡབ་ཀྱི་དཀྱིལ་འཁོར་ནི་ཁྲུ་གསུམ་པ་ཉིད་དེ། དཀྱིལ་འཁོར་ཁྲུ་
གསུམ་པ་བྱས་ཏེ་ཞེས་དང་། གུར་ལས། རྡོརྗེ་ཅན་གྱི་ཁྲུ་གསུམ་སྟེ། །ཞེས་སོ། །གཉིས་པ་དེར་དབང་བསྐུར་བའི་ཚུལ་ལ་གསུམ། དཀྱིལ་འཁོར་སྒྲུབ་
པའི་རྟེན་རིག་མ་གཞུག་པ། གསང་བའི་དབང་། ཤེས་རབ་ཡེ་ཤེས་ཀྱི་དབང་ངོ་། དང་པོ་ནི། དཀྱིལ་འཁོར་གྱི་གནས་དེར་རིགས་ལྔ་ལས་བྱུང་བའི་རིག་
མ་གར་མ་ལ་སོགས་པ་བཟང་པོ་རྣམ་པར་གཞུག་པར་བྱ་ཞིང་། ཡང་ན་རིགས་དང་མཚན་ཉིད་ཇི་ལྟར་གང་རྙེད་པ་དེ་གཞུག་གོ །དེ་ལྟར་ནའང་དབང་དུས་
སུ་ལང་ཚོ་གཙོ་ཆེ་བས་ལོ་བཅུ་དྲུག་ལོན་པ་ཉིད་དོ། །གཉིས་པ་ནི། རིག་མ་དང་བཅས་པའི་གནས་དེར་མངོན་པར་རྟོགས་པ་བསྒོམ་སྟེ་དཀྱིལ་འཁོར་སྒྲུབ་
ཅིང་མཆོད་པ་དང་བུམ་དབང་བསྐུར་བ་ཡན་ཆད་ཁ་བསྐང་ནས་ཇི་སྲིད་ཁུ་བ་བྷ་གར་ལྡན་པར་གྱུར་བ་དེ་སྲིད་དུ་ཕྱག་རྒྱ་བསྟེན་པར་བྱ་ཞིང་བསྟེན་པའི་ཚེ་ངོ་ཚའི་
རྣམ་རྟོག་མི་བྱུང་བར་བྱ་བའི་ཕྱིར་ཕྱག་རྒྱའི་གདོང་ཡང་དར་གྱིས་བཅིངས་པ་དང་། དེར་མ་ཟད་ཐབས་ཀྱི་གདོང་ཡང་དེ་བཞིན་དུ་སྒྲིབ་པར་བྱའོ། །དེ་ལྟར་
རིག་མ་བསྟེན་པ་དེ་ལས་གང་བྱུང་བའི་ཐིག་ལེ་དེ་སློབ་མའི་ཁར་ནི་ལྟུང་བར་བྱའོ། །གསུམ་པ་ཤེས་རབ་ཡེ་ཤེས་ཀྱི་དབང་ལ་གཉིས། དབང་གི་རྟེན་ཤེས་
རབ། དེ་ལས་སྐྱེས་པའི་ཡེ་ཤེས་ངེས་པར་བྱའོ། །དང་པོ་ནི། ཞུ་བདེ་རོ་མཉམ་པའི་ལྷན་སྐྱེས་ཀྱི་ཡེ་ཤེས་སློབ་མའི་སྤྱོད་ཡུལ་ཉིད་དུ་བྱ་བའི་ཕྱིར།་ ཕྱག་རྒྱ་
གཞན་མེད་ན་གསང་དབང་གི་རྟེན་དེ་ཉིད་ལ་ཤེས་རབ་ཡེ་ཤེས་ཀྱི་དུས་སུ་སློབ་མའི་ཡང་རྟེན་དུ་བར་བྱའོ། ཤེས་རབ་ཡེ་ཤེས་ཀྱི་དབང་གི་ཡེ་
ཤེས་ནི་བརྗོད་བྱའི་གཙོ་བོ་ལྟ་བ་གཏན་ལ་འབེབས་པར་བྱེད་པའོ། །དེའི་ཡེ་ཤེས་དེ་ཇི་ལྟ་བུ་ཞེས་སྟོན་པ་ནི། རང་
རིག་ཡེ་ཤེས་ཉིད་དུ་འགྱུར། །ཞེས་བྱ་བ་ལ་སོགས་པ་སྨོས་ཏེ། འདི་ལ་བཞི་སྟེ། ཡེ་ཤེས་ཀྱི་མཚན་ཉིད་



107
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དང༌། དེ་རྟོགས་པའི་ཕྱིར་དགའ་བའི་དབྱེ་བ་དང་། དེ་ལ་ཐེ་ཚོམ་བསལ་བ་དང་། དབང་གི་དོན་བསྒོམས་པ་
ལས་འབྲས་བུ་གྲུབ་པའི་རྟགས་དང་བཅས་པའོ། །དང་པོ་ལ་གཉིས་ཏེ། ངོ་བོ་ངོས་གཟུང་བ་དང༌། དེའི་ཁྱད་
པར་རམ་མཚན་ཉིད་རྒྱས་པར་བཤད་པའོ། །དང་པོ་ནི་རིག་མ་དེ་ལ་བརྟེན་ནས་སྐྱེས་པའི་ཡེ་ཤེས་ཀྱི་ངོ་བོ་ནི་སོ་སོ་རང་གིས་རིག་
ཅིང་མྱོང་བའི་བདེ་བ་ཆེན་པོའི་ཡེ་ཤེས་ཉིད་དུ་འགྱུར་ཏེ། གཞན་གྱིས་རྟོགས་པ་མ་ཡིན་པ་སོ་སོ་རང་གིས་རིག་པའི་ཆོས་
ཉིད་ཐོབ་བོ་ཞེས་བྱ་བའི་དོན་ཏོ། །ཡེ་ཤེས་དེའི་ཁྱད་པར་རམ་མཚན་ཉིད་ཇི་ལྟ་བུ་ཞེ་ན། མཚན་ཉིད་ལྔ་ལྡན་
ཏེ། སྤྲོས་པ་དང་བྲལ་བ་དང༌། ཟུང་དུ་འཇུག་པ་དང་། འཚོ་བར་བྱེད་པ་དང་། སྐྱེ་མེད་ལས་མི་འགྱུར་བ་
དང༌། ཐམས་ཅད་ཀྱི་བདག་ཉིད་དུ་བསྟན་པའོ། །དེ་དག་རིམ་པ་ལྟར་འཆད་པ་ལས་དང་པོ་ནི། སྤྲོས་པ་དང་བྲལ་བས་རང་
དང་གཞན་དུ་ཡང་དག་_པར་ཞེན་ཅིང་རིག་པ་སྤངས་པ་སྟེ་གཉིས་འཛིན་གྱི་ཤེས་པ་ལས་གྲོལ་བ.འི་ཕྱིར་ནའོ། །ནམ་
མཁའ་_དང་མཉམ་ པ་སྟེ་ མཐའ་དབུས་མེད་པའི་ཕྱིར་དང་སྣང་བ་མེད་པའམ་ཐམས་ཅད་དུ་མ་ཐོགས་པའོ། །རྡུལ་དང་
བྲལ་ཏེ་ཉོན་མོངས་པའི་སྒྲིབ་པ འི་རྙོག་པ་མེད་པའོ། །སྟོང་ཉིད་དེ་རྟོག་པ་ཐམས་ཅད་ལས་གྲོལ་བའོ་ ཡང་ན་ཉོན་མོངས་པ་
དང་རྣམ་རྟོག་དང་བྲལ་བའི་ཕྱིར་ན་རྡུལ་བྲལ། བརྟན་གཡོ་ཐམས་ཅད་ཀྱི་ཆོས་ཉིད་ཡིན་པས་སྟོང་པ་ཞེས་ཀྱང་འཆད་དོ། །གཉིས་པ་ ཟུང་དུ་ཆུད་པ་
ནི་དངོས་པོ་འཁོར་བ་དང་ཞེས་བྱ་བ་ལ་སོགས་པ་ནི་དངོས་མེད་མྱ་ངན་ལས་འདས་པ་གཉིས་སུ་མེད་པའི་བདག་ཉིད་དོ། །དེ་ཉིད་གཞན་ལས་
ཁྱད་པར་དུ་གྱུར་པས་མཆོག་དང་། ཡང་ཐབས་སྐྱེས་པ་དང་ཤེས་རབ་བུད་མེད་ཤིན་ཏུ་འདྲེས་པ་སྟེ་ཟུང་དུ་འཇུག་པ་ལས་བྱུང་བའི་ཡེ་ཤེས་དེ་ནི་ཆགས་པ་སྟེ་
དགའ་བ་དང་མཆོག་དགའ་དང་། ཆགས་བྲལ་ཏེ་དགའ་བྲལ་རྣམ་པར་འདྲེས་པ་སྟེ། ལྷན་ཅིག་སྐྱེས་པའི་ཡེ་ཤེས་སུ་རོ་གཅིག་པའོ། །གསུམ་པ་
ནི། སྲོག་ཆགས་རྣམས་ཀྱི་སྲོག་གམ་འཚོ་བ་ནི་ ཡེ་ཤེས་དེ་ཉམས་སུ་མྱོང་བའི་ སེམས་ཀྱི་རང་བཞིན་ནམ་བདག་ཉིད་ཅན་ཡིན་
པས་སོ། །བཞི་པ་ནི། ཡི་གེ་སྟེ་ཨཀྵ་ར་ཞེས་མི་འགྱུར་བ་སྟེ། སྐྱེ་མེད་ལས་མི་འགྱུར་བ་ནི་ཡེ་ཤེས་དེ་ཉིད་ཡིན། དེའི་སྐད་དོད་ཨཀར་
འགྱུར་མེད་ལའང་འཇུག་པས་འགྱུར་མེད་དམ་པ་ཉིད་དེ་ཐོག་མཐའ་མེད་པའི་ ཆོས་ཀྱི་དབྱིངས་ཀྱི་རང་བཞིན་ཡིན་པའི་ཕྱིར་རོ། །ལྔ་པ་
ནི། ཐམས་ཅད་ཀྱི་བདག་ཉིད་དུ་བསྟན་པ་ནི་ ཡེ་ཤེས་དེ་ཉིད་འགྲོ་བའི་རང་བཞིན་ཡིན་པས་བརྟན་གཡོ་ཀུན་གྱི་བདག་ཉིད་དོ། །དེའི་ཕྱིར་ན་
ཆོས་ཐམས་ཅད་ལ་ཁྱབ་པ་པོའོ། །དེས་ན་སེམས་ཅན་ཐམས་ཅད་ཀྱི་ལུས་ཀྱི་རང་བཞིན་ཡིན་པས་ལུས་ལ་རྣམ་པར་གནས་ཤིང་། དངོས་པོ་འཁོར་བ་དང་
དངོས་མེད་མྱ་ངན་ལས་འདས་པའང་ཡེ་ཤེས་དེ་ཉིད་ལས་བྱུང་ལ། གཞན་རྣམས་ཏེ་དབང་པོ་དྲུག་དང་། གང་རྣམས་ཏེ་བརྟན་པ་སྣོད་དང་དེ་རྣམས་ཏེ་གཡོ་
བ་བཅུད་དང་། རྣམ་པར་ཤེས་པ་ཚོགས་དྲུག་ཀུན་གྱི་ཚུལ་ལམ་རང་བཞིན་ཏེ་གནས་ལུགས་སུ་ཤེས་པར་བྱའོ། །འདི་དག་ཀྱང་ལྷན་སྐྱེས་ཀྱི་ངོ་བོ་སྟོན་པ་
ལས་སྔར་བཤད་པ་ལྟར་རེས་འགའ་ནི་ཆོས་དབྱིངས་སྤྲོས་བྲལ་གྱི་ཆ་ནས་དང༌། རེས་འགའ་ནི་ཆོས་ཅན་བདེ་བའི་ཆ་ནས་དང་། རེས་འགའ་ནི་ངོ་བོ་ཟུང་
འཇུག་གི་ཆ་ནས་བསྟན་པས་ན་གང་དང་གང་གི་སྐབས་སུ་ཇི་ལྟ་ཇི་ལྟར་བསྟན་པའི་ཚུལ་ཞིབ་ཏུ་རྟོགས་པར་བྱ་བ་ནི་གནད་དམ་པའོ། །མདོར་ན་ཡེ་ཤེས་དེ་
ལས་སྣང་གྲགས་ཀྱི་ཆོས་ཐམས་ཅད་ལོགས་ཤིག་ན་མེད་ཅེས་བྱ་བའི་དོན་ཏོ། །དེས་ན་ཡེ་ཤེས་ལ་དབྱེ་བ་མེད་ཅིང་
ཐམས་ཅད་དེ་ལས་བྱུང་བ་དང་བདག་ཉིད་གཅིག་པས་ན་དེ་ཉིད་སྲོག་ཆགས་ཞེས་བྱ་བ་ལ་སོགས་པའོ། །དེས་ན་
ཡེ་ཤེས་དེ་མ་རྟོགས་པ་རྣམས་ཀྱིས་གྲུབ་པའི་མཐའ་སྣ་ཚོགས་སུ་བརྟགས་པའང་དེ་ཉིད་དུ་སྟོན་པ་ནི། རྣམ་པར་
ཤེས་པ་ཞེས་བྱ་བ་ལ་སོགས་པ་བདག་ཤེས་རིག་གི་སྐྱེས་བུ་དོན་དམ་དུ་གྲངས་ཅན་པ་དང་
། རིག་བྱེད་སྔོན་ནས་རྟག་པར་འདོད་པ་སྔོན་རབས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
108
པའམ་རིག་བྱེད་པ་དང་། དབང་ཕྱུག་རྟག་པ་ཐམས་ཅད་ཀྱི་བྱེད་པ་པོར་འདོད་པ་དབང་ཕྱུག་པའམ་རིགས་པ་ཅན་པ་དང་། བེམ་པོའི་བདག་རྟག་པར་འདོད་པ་
བྱེ་བྲག་པ་དང་། གསོ་བ་དང་སེམས་ཅན་ནི་རྣམ་གྲངས་ཡིན་ལ། ལྗོན་ཤིང་ལ་སོགས་པའང་སེམས་དང་ལྡན་པས་དེ་དག་ཡང་གསོ་བ་དང་སེམས་ཅན་དུ་
འདོད་པ་གཅེར་པུ་བ་དང་། དུས་རྒྱུར་སྨྲ་བ་དང་གང་ཟག་རྒྱུར་སྨྲ་བ་གཉིས་ཀའང་ཆད་ལྟར་མཚུངས་པས་ཆད་པར་ལྟ་བ་ཉིད་དེ། དེ་ལྟར་རྟོག་གེ་སྡེ་ལྔ་པོ་དེ་
དག་ཀྱང་རང་བཞིན་ལྷན་སྐྱེས་ལ་ལོག་པར་རྟོག་པ་ཡིན་ལ་དེ་དང་མཚུངས་པར་དབང་གི་དུས་སུའང་སློབ་མ་ལ་སོགས་པ་དབང་གི་ཡེ་ཤེས་ལ་ལོག་པར་རྟོག་
པར་འགྱུར་བ་ནི་དགག་བྱའོ། །དེས་ན་དེ་ཉིད་འཁྲུལ་ན་མུ་སྟེགས་ཀྱི་གྲུབ་མཐའ་དུ་མར་ཡང་འགྱུར་ཏེ། སྐྱེས་བུ་ཞེས་བྱ་
བ་ནི་བདག་ཤེས་རིག་གི་སྐྱེས་བུའམ། གྲངས་ཅན་ནམ། ཉེར་ལྔ་པའམ། སེར་སྐྱ་པ་ནི་མིང་གི་རྣམ་གྲངས་
སོ། །རིག་བྱེད་སྔོན་ནས་རྟག་པར་འདོད་པས་ སྔོན་རབས་ནི་དང་པོ་ནས་ཡོད་པ་སྟེ་སྔོན་རབས་པ་དང༌། རྙིང་པ་བ་
དང༌། རིག་བྱེད་པ་ལ་དབྱེ་ན་དབང་ཕྱུག་ཅེས་བྱ་བ་ལྷ་ཆེན་པོ་བ་དང་། སྤྱོད་པ་བ་དང་། གསང་བ་སྨྲ་བའོ། །
དང་པོ་ལའང་ལྷ་གཅིག་ཡིན་པ། གསུམ་ཡིན་པ། བརྒྱད་ཡིན་པ། དེ་དག་གཅིག་ཏུ་འདུ་བའོ། །དེ་ལྟར་དེ་
དག་རིག་བྱེད་པ་ཞེས་བྱ་བར་འདུའོ། །བདག་ཅེས་པ་ནི་བེམས་པོ་བདག་པ་དང༌། ཚིག་གི་དོན་དྲུག་པ་
དང༌། འུག་པ་བ་དང་། རྒྱལ་དཔོག་པ་དང༌། གཟེགས་ཟན་པ་ནི་མིང་གི་རྣམ་གྲངས་སོ། །གསོ་བ་དང་
སེམས་ཅན་ནི། གསོ་བ་པ་དང་། སེམས་ཅན་པ་དང་། སྲོག་གི་སྡེ་ཚན་པ་དང༌། ཚིག་གི་དོན་དགུ་པ་
དང༌། གཅེར་བུ་པ་དང༌། ཕྱོགས་ཀྱིས་གོས་ཅན་པ་དང༌། ནམ་མཁའི་གོས་ཅན་པ་ནི་རྣམ་གྲངས་སོ། །ཆད་
པར་ལྟ་བ་དང་། ཕུར་བུ་བ་དང་། ཚུ་རོལ་མཛེས་པ་བ་དང་། རྒྱང་འཕེན་པ་དང་། ལྷའི་བླ་མ་པ་ནི་རྣམ་གྲངས་
སོ། །དུས་ཞེས་བྱ་བ་ནི་དུས་རྒྱུར་སྨྲ་བ་སྟེ་ཆད་པ་བ་དང་ཕྱོགས་མཚུངས་སོ། །དེ་ལྟར་ན་ལོག་པར་ལྟ་བ་བསམ་
གྱིས་མི་ཁྱབ་པ་ནི་སུམ་བརྒྱ་དྲུག་ཅུར་འདུ་ལ། དེའང་དྲུག་ཅུ་རྩ་གཉིས་སུ་འདུ་ལ། དེའང་འཇིག་ཚོགས་ལ་ལྟ་བ་
ཉི་ཤུར་འདུ་ཞིང་། དེའང་རྟོག་གེ་སྡེ་ཚུགས་པ་འདིར་བསྟན་པ་གྲངས་ཅན་པ་དང་། དབང་ཕྱུག་པའང་རིག་བྱེད་པའི་བྱེ་བྲག་ཡིན་
པས་རིག་བྱེད་པ་དང་། བྱེ་བྲག་པ་དང་། གཅེར་པུ་པ་སྟེ་རྟག་སྨྲ་སྡེ་བཞི་ཆད་སྨྲ་དང་བཅས་པའི་ལྔར་འདུ་ལ། དེའང་རྟག་ཆད་གཉིས་སུ་
འདུའོ། །དེའང་བདག་ཏུ་འཛིན་པ་ཞེས་བྱ་བ་གཅིག་ཏུ་འདུ་བ་ཡིན་ཏེ། སློབ་དཔོན་ཐོགས་མེད་ཀྱིས་མུ་སྟེགས་
བྱེད་ཀྱི་ལྟ་བ་གང་ཇི་སྙེད་ཡོད་པ་དེ་ཐམས་ཅད་བདག་ཏུ་ལྟ་བར་འདུའོ་ཞེས་གསུངས་སོ། །དེ་ལྟར་རྟོག་པ་དེ་དག་ཀྱང་ལྷན་
སྐྱེས་ལ་ལོག་པར་ཞུགས་པ་སྟེ། དངོས་པོ་ཀུན་གྱི་རང་བཞིན་ལྷན་ཅིག་སྐྱེས་པའི་ཡེ་ཤེས་འདི་ནི་དོན་དམ་པར་ཡོད་མེད་སོགས་སྤྲོས་པའི་མཐའ་ཐམས་ཅད་
དང་བྲལ་ཞིང་ཀུན་རྫོབ་ཏུ་རྟེན་འབྲེལ་སྣ་ཚོགས་སུ་སྣང་བ་ན་སྒྱུ་མའི་གཟུགས་སམ་རང་བཞིན་གྱིས་ཡང་དག་པར་གནས་པའི་ཕྱིར། མདོར་ན་དབང་གི་
དུས་སུ་མྱོང་པའི་ཡེ་ཤེས་འཁོར་འདས་དབྱེར་མེད་ལ་ཇི་ལྟར་སྔར་ཐོས་བསམ་གྱི་དུས་སུ་མཚན་ཉིད་གསུམ་
མམ། བདེན་པ་གཉིས་སམ། བསམ་གྱིས་མི་ཁྱབ་པ་ལ་སོགས་པར་གཏན་ལ་ཕབ་པ་སྔར་ལེའུ་དང་པོར་བསྟན་
ལ། ཕྱི་མའི་བཞི་པར་ཡང་སྟོན་པར་འགྱུར་རོ། །དེ་ལྟ་བུའི་ཡེ་ཤེས་དེ་སློབ་མའི་སྤྱོད་ཡུལ་དུ་ནམ་སྐྱེ་སྙམ་ན་སྐད་
ཅིག་བཞི་པར་སྐྱེ་ཞེས་སྟོན་པ་ནི། དུས་_དང་པོར་ སྣ་ཚོགས་པའི་སྐད་ཅིག་མ་ལ་དགའ་བ་ཙམ་ཉིད་དེ་ཞེས་བྱ་བ་ལ་སོགས་པ་
ནི། གཉིས་པ་རྣམ་པར་སྨིན་པའི་གྲངས་ལ་ནི་མཆོག་ཏུ་དགའ་བའི་ཉམས་སྐྱེ་བ་ཉིད་དང་། གསུམ་པ་རྣམ་ཉེད་ལ་ནི་དགའ་བྲལ་གྱི་དགའ་བ་སྐྱེས་བར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
109
བཤད་ཅིང༌། བཞི་པ་མཚན་ཉིད་དང་བྲལ་བ་ལ་བདེ་སྟོང་ཟུང་འཇུག་ལྷན་ཅིག་སྐྱེས་པའི་ཉམས་སྐྱེ་བར་བརྗོད་དོ་ཞེས་པ་སྟེ། འདིར་གསུམ་པར་
འདོད་པའི་ལོག་རྟོག་སྤང་བ་དང་
། བཞི་པ་ལ་རྩོད་པ་སྤང་བ་རྣམས་ཕྱི་མའི་གཉིས་པ་དང་གསུམ་པར་རྒྱས་པར་
ཤེས་པར་བྱའོ། །རྡོ་རྗེ་སྙིང་པོས་ཞེས་བྱ་བ་ལ་སོགས་པས་ལྷན་སྐྱེས་ལ་རྩོད་པ་སྤང་བ་སྟོན་ཏེ་དོན་ནི་དགའ་བ་
གསུམ་ལ་ལྷན་སྐྱེས་མེད་པར་ལེའུ་བརྒྱད་པར་གསུངས་ལ། འདིར་ཐམས་ཅད་ཀྱི་བདག་ཉིད་དུ་བཤད་པ་འགལ་
བར་རྒོལ་བའོ། །ལན་ནི། བཅོམ་ལྡན་བཀའ་སྩལ་ཞེས་བྱ་བ་ལ་སོགས་པ་ འདི་ལ་གཉིས། ཇི་ལྟར་ཐེ་ཚོམ་སྐྱེས་པ་དང་། དེ་
བསལ་བའི་ཚུལ་ལོ། །དང་པོ་ནི་རྡོ་རྗེ་སྙིང་པོ་ལ་སོགས་པ་འཁོར་ཀུན་ཏེ། དེ་དག་ཀྱང་བླང་དོར་ལ་མཁས་པས་དུས་བཞི་པ་མ་ཡིན་པར་ལྷན་སྐྱེས་མེད་པ་དེ་
སྐད་ངེས་པར་ཐོས་ནས་སེམས་མཆོག་ཏུ་ངོ་མཚར་དུ་གྱུར་ཅིང་། ཐེ་ཚོམ་སྐྱེས་ནས་ནི་དུས་དང་པོ་ལ་དྲན་པ་ཉམས་པས་བརྒྱལ་ཞིང་། གཉིས་པ་ལ་ལུས་ས་
ལ་འགྱེལ་བར་འགྱུར་ཏོ། །ཅིའི་ཕྱིར་ཐེ་ཚོམ་སྐྱེས་ན། དང་པོའི་དགའ་བ་ནི་བདེ་བའི་ཉམས་མྱོང་གོང་དུ་བགྲོད་པ་དང་བཅས་པས་འགྲོ་བའི་གཟུགས་སོ། །
དེ་བཞིན་དུ་མཆོག་དགའ་ཡང་གོང་དུ་འགྲོ་བ་ཉིད་དང་། དགའ་བྲལ་གྱི་དགའ་བའང་གོང་དུ་འགྲོ་བ་ཉིད་དེ། དེ་ལྟར་དགའ་བ་གསུམ་པ་ལ་ལྡན་ཅིག་སྐྱེས་པ་
མེད་ཅེས་གསུངས་པ་དང་། གོང་དུ་དེ་ཉིད་ཐམས་ཅད་ལ་ཁྱབ་པར་བཤད་པ་འགལ་ལོ་སྙམ་དུ་ཐེ་ཚོམ་དང་ངོ་མཚར་དུ་གྱུར་པའོ། །གཉིས་པ་ནི། བཅོམ་
ལྡན་འདས་ཀྱིས་བཀའ་སྩལ་པ། ཐབས་ཤེས་སམ་བདེ་སྟོང་ཟུང་འཇུག་ལྷན་ཅིག་སྐྱེས་པའི་ངོ་བོར་སངས་རྒྱས་ཀུན་གྱི་སྐུ་རོ་གཅིག་ཅིང་དབྱེར་མེད་པའི་ཚུལ་
དེ་རྡོ་རྗེ་སྙིང་པོ་ལ་སོགས་པས་རྟོགས་པར་བྱ་བའི་ཕྱིར་དུ་ཐེ་ཚོམ་ལེགས་པར་སེལ་བ་ནི། ལྷན་སྐྱེས་དེ་ནི་དགའ་བའི་འདོད་ཆགས་མེད་ཅིང་། དགའ་བྲལ་གྱི་
ཆགས་བྲལ་ཡང་མེད་ལ། མཆོག་དགའི་དབུ་མར་ཡང་དམིགས་པར་མི་འགྱུར་རོ། །དེ་ལྟར་ན། རྟོག་བཅས་ཀྱི་དགའ་བ་གསུམ་པོ་སྤངས་པ་ཉིད་ཀྱིས་
ཕྱིར་ལྷན་ཅིག་སྐྱེས་པ་ནི་སངས་རྒྱས་ཀྱི་བྱང་ཆུབ་དང་འདྲ་བར་བརྗོད་པའོ། །འོ་ན་ཤེས་པ་ཐམས་ཅད་ལ་ལྷན་སྐྱེས་ཀྱིས་མ་ཁྱབ་པར་འགྱུར་རོ་ཞེ་ན། སྐྱོན་
མེད་དེ། ཡང་ན་ཞེས་པའི་དོན་གནས་ལུགས་ཀྱི་དབང་དུ་བྱས་ན། ལྷན་སྐྱེས་དེ་ཉིད་ཆོས་ཐམས་ཅད་ཀྱི་བདག་ཉིད་ཡིན་པས་ཆོས་ཐམས་ཅད་ལ་ཁྱབ་ཅིང་
སླར་ཡང་ཡང་ན་ཞེས་པ་རྟོགས་ཚུལ་ཀྱི་དབང་དུ་བྱས་ན་ཉན་རང་། སེམས་ཙམ་དགའ་བ་གསུམ་གྱི་གནས་སྐབས་ཀུན་གྱིས་རྣམ་པར་སྤངས་པས་མ་རྟོགས་
པའི་ཕྱིར་རོ། །འོ་ན་ལྷན་སྐྱེས་དེ་གང་གི་ཚེ་ཇི་ལྟར་སྐྱེ་ཞེ་ན། ལྷན་སྐྱེས་དེའང་དགའ་བྲལ་གྱི་དགའ་བ་དང་པོར་སོང་བའི་རྗེས་ལ་མཚོན་བྱེད་དཔེའི་ཡེ་ཤེས་
སུ་སྐྱེ་བས་དགའ་བ་གསུམ་པོའི་རྟོག་པ་རྣམ་པར་སྤངས་པའོ། །ཡང་ན་རྟེན་ཉམས་པའི་དགའ་བྲལ་གྱི་དང་པོར་སྟེ་སྔོན་དུ་མཚོན་ཅིང་སྐྱེ་ལ། དགའ་བ་
གསུམ་པོ་ནི་རྣམ་པར་སྤངས་པའི་སྐབས་སུའོ་ཞེས་ཀྱང་ཤེས་པར་བྱ་སྟེ། མཆོག་མཐའ་དགའ་བྲལ་དང་པོར་ནི། ཞེས་སོགས་སུ་འཆད་པར་འགྱུར་རོ་ཞེས་
པ་སྟེ། ངོ་བོ་ གྲུབ་ལུགས་ཀྱི་དབང་དུ་བྱས་ན་གང་གི་ངོ་བོར་ཡང་མ་གྲུབ་པས་དེས་ན་གྲོལ་བ་ཡིན་ལ། སྣང་
ལུགས་ཀྱི་དབང་དུ་བྱས་ན་ཐམས་ཅད་དུ་ ཡེ་ཤེས་ཀྱི་སྣང་བས་དངོས་པོ་ཀུན་གྱི་གནས་ལུགས་སུ་གྲུབ་པས་འདི་ལ་
འགལ་བ་ཅི་ཡོད་ཅེས་བྱ་བའི་དོན་ཏོ། །དབང་གི་དོན་བསྒོམས་པས་འབྲས་བུ་གྲུབ་པའི་རྟགས་དང་བཅས་པ་
ནི། དབང་དོན་བསྒོམས་པས་ལྷན་སྐྱེས་རྟོགས་པའི་རྟགས་སུ་དུས་དང་པོ ར་སྤྲིན་གྱི་རྣམ་པ་དང་ཞེས་བྱ་བ་ལ་སོགས་པ་.དེ་ནས་རིམ་པ་
བཞིན་དུ། དུ་བ་དང་། སྲིན་བུ་མེ་ཁྱེར་དང་། མར་མེ་འབར་བ་དང་། ནམ་མཁའ་དང་འདྲ་བ་འབྱུང་བ་ཡིན་ལ། རྟོགས་པ་བརྟན་ཅིང་གྲུབ་པའི་རྟགས་སུ་
ཁམས་གསུམ་པའི་རྣམ་པ་སྒྱུ་མ་ལྟ་བུར་རྟོགས་པའི་སོ་སོ་རང་རིག་གི་ཡེ་ཤེས་ཇེ་གསལ་དུ་སྐྱེ་བར་འགྱུར་ལ། དེ་ནས་གཉིད་ལོག་པ་དང་སད་པ་གནས་
སྐབས་ཐམས་ཅད་དུ་རྟོག་པས་མི་ཕྱེད་པ་དང་། དུས་རྟག་ཏུ་ཉམས་སུ་མྱོང་ལ་རང་བཞིན་མེད་པ་རྨི་ལམ་དང་འདྲ་བར་རྟོགས་པར་འགྱུར་རོ། །དེའི་ཕྱིར་
དངོས་གྲུབ་འགྲུབ་པའི་རྟགས་སམ་མཚན་ཉིད་དེ་བྱུང་ནས་གཞན་གྱིས་བར་མི་ཕྱེད་པར་བསྒོམ་པས་ས་དང་པོའི་ཡེ་ཤེས་སྐྱེ་ཞིང་དེ་ནས་སྤྱོད་པའི་མཐར་ཕྱག་རྒྱ་
ལ་བརྟེན་ནས་ཉེ་རྒྱུ་མངོན་དུ་བྱེད་པ་ནི་འབྲས་བུ་མངོན་དུ་བྱེད་པའི་བཞི་པ་སྟེ་ཐབས་དེས་ཕྱག་རྒྱ་ཆེན་པོའི་དངོས་གྲུབ་སངས་རྒྱས་ཉིད་རྣལ་འབྱོར་པ་ཡིས་
འགྲུབ་བོ། །དེ་དག་ཀྱང་གུར་ལས། དང་པོ་སྤྲིན་གྱི་རྣམ་པ་སྟེ། སོགས་དང་། མི་ཡི་ཕྱག་རྒྱ་བླངས་ནས་ནི། །དེ་དང་ལྷན་ཅིག་དངོས་གྲུབ་འགྱུར། །
ཕྱག་རྒྱའི་དངོས་གྲུབ་ཞེས་སུ་གྲགས། །ཞེས་གསུངས་པ་ལྟ་བུ་སྟེ། རིམ་གྱིས་ཇེ་གསལ་ཇེ་གསལ་འགྱུར། །ཞེས་བྱ་བའི་དོན་
ཏོ། །མཐར་ཕྱིན་པ་ལས་མི་ཕྱེད་པ་ཕྱག་རྒྱའི་དངོས་གྲུབ་ཏུ་འགྱུར་ཏེ་རྒྱུད་ཕྱི་མས་འཆད་པར་འགྱུར་རོ། །དབང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།།
110
གི་དོན་རྒྱས་པར་འཆད་པ་ལ་གཉིས། དཀྱིལ་འཁོར་གྱི་བྱ་བ་དང་། དེར་འཇུག་ཅིང་དབང་བསྐུར་བའོ། །དང་པོ་ལ་བདུན། དཀྱིལ་འཁོར་བྲི་
ཞིང་རྒྱན་གྲམ་པ། བུམ་པ་བཤད་པ། ཐིག་གདབ་པ། སྔོན་དུ་བསྙེན་པ། སའི་ཆོ་ག དབང་གི་རྣམ་གཞག་སྤྱིར་བསྟན་པ། མཚན་མ་དགོད་པའོ། །
དང་པོ་ནི། སྟོན་པ་རྡོ་རྗེ་འཆང་གིས་དཀྱིལ་འཁོར་གྱི་རྣམ་པ་འདི་སྐད་གསུངས་ཏེ། ཆོས་ཐམས་ཅད་མཉམ་པ་ཉིད་མཚོན་པས་གྲུ་བཞི། ཡེ་ཤེས་ལྔ་མཚོན་
པས་ཁ་དོག་ལྔའི་འོད་ཟེར་ཡང་དག་པར་འབར་བ་ཉིད་དང༌། རྣམ་ཐར་བཞི་མཚོན་པས་སྒོ་བཞི། བདུད་བཞི་ཟིལ་གྱིས་གནོན་པས་གཟི་བརྗིད་ཆེན་པོ་
སྟེ། ཉོན་མོངས་པ་སྤངས་པས་དོ་ཤལ་དང་ཉེ་བའི་ཉོན་མོངས་སྤངས་པས་དོ་ཤལ་ཕྱེད་པས་བརྒྱན་ཅིང་། བྱང་ཆུབ་ཀྱི་ཡན་ལག་བདུན་མཚོན་པས་མེ་ཏོག་གི་
ཕྲེང་བ་ལ་སོགས་པ་དང་ལམ་གྱི་ཡེ་ཤེས་མཚོན་པས་རྔ་ཡབ་དང་ལྡན་ལ། རྣམ་ཐར་བརྒྱད་དག་པས་ཀ་བ་བརྒྱད་ཀྱིས་ཉེ་བར་བརྒྱན་ཅིང་། ཚད་མེད་བཞི་
དག་པས་རྡོ་རྗེ་སྲད་བུ་སྟེ་རྩ་ཐིག་བཞིས་ངོས་བཞིར་མཉམ་པར་ལྡན་པ་དང་། འདོད་ཡོན་གྱི་སྟེང་དུ་མེ་ཏོག་སྣ་ཚོགས་འཛིན་པའི་ལྷ་མོས་ཉེ་བར་བརྒྱན་
ཅིང་། བདུག་པ་མ་དང་མར་མེ་མ་དང་དེ་བཞིན་དུ་དྲི་མ་མ་ལ་སོགས་པའི་ལྷ་མོ་བཅུ་དྲུག་གནས་པའོ། །གཉིས་པ་ནི། གོ་རི་ལ་སོགས་པའི་བུམ་པ་བརྒྱད་
དང་ལ་སོགས་ཀྱིས་བསྡུས་པ་རྡོ་རྗེ་མ་ལ་སོགས་པ་ལྷ་མོ་གཞན་རྣམས་ཀྱི་བུམ་པ་དང་ལྡན་ལ། དེའང་ཤིང་གི་ཡལ་ག་ལ་སོགས་པས་ཁ་བརྒྱན་
ཅིང་། མགྲིན་པ་གོས་གསར་པའི་མགུལ་ཆིངས་སྲོག་ལྔ་པའམ་བདུན་པ་ཉིད་ཀྱིས་དགབ་པ་དང་རིན་ཆེན་ལྔ་དང་། དེས་མཚོན་ནས་སྨན་ལྔ་ལ་སོགས་པའི་
ལྔ་ཚན་བདུན་ནི་ནང་དུ་ཡོངས་སུ་གཞུག་ཅིང་རྣམ་པར་རྒྱལ་བ་སྟེ་གཙོ་བོའི་བུམ་པ་ཤར་དུ་སྦྱིན་ཅིང་གཞན་རྣམས་ལྷ་རང་རང་གི་ཐད་སོ་དང་ལས་ཐམས་ཅད་
པའི་བུམ་པ་ནི་དབང་ལྡན་དང་ཉེ་བར་བཞག་གོ །གསུམ་པ་ནི། རང་གི་འདོད་པའི་ལྷའི་གཟུགས་ཀྱི་ང་རྒྱལ་གྱིས་ནི་ཐིག་སྐུད་གསར་པ་འཇུར་མདུད་མེད་པ་
ལེགས་པར་བཀལ་བ་དང་ཤིན་ཏུ་ཚད་མ་སྟེ་སྦོམས་སུ་སྒོའི་ཉི་ཤུའི་ཆ་དང་། དཀྱུས་སུ་དཀྱིལ་འཁོར་གྱི་ཉིས་འགྱུར་ཁ་དོག་ལྔ་དང་ལྡན་ཅིང་མཛེས་པ་ཡི་སྲིད་
བུས་ཐིག་ལ་མཁས་པའི་ཤེས་རབ་ཅན་གྱིས་ལས་དང་ཡེ་ཤེས་ཀྱི་ཐིག་གདབ་བོ། །བཞི་པ་ནི། འཁོར་ལོའི་བདག་པོ་སྟེ་གཙོ་བོ་དང་གཙོ་མོའི་སྔགས་ཀྱི་
བཟླས་པ་འབུམ་དང་དཀྱིལ་འཁོར་ཅན་ཏེ་འཁོར་རྣམས་ཀྱི་སྔགས་ནི་དེ་བཞིན་དུ་ཁྲི་རེ་རེར་བཟླས་པ་ནི་བསྙེན་པའོ། །ལྔ་པ་ནི། གོང་དུ་ལེའུ་གཉིས་པར་
གསུངས་པའི་སྔགས། ཨོཾ་རཀ་རཀ་ལ་སོགས་པ་ཉིད་ཀྱིས་རྡོ་རྗེ་སློབ་དཔོན་མཁས་པས་འཛིན་མ་སྟེ་ས་རྣམ་པར་སྦྱང་བར་བྱའོ། །དེའི་ཚེ་གོང་གི་ལེའུ་
གཉིས་པར་གསུངས་པའི་ཨ་ཀ་རོ་ལ་སོགས་པའི་སྔགས་ཀྱིས་ནི་སའི་ལྷ་མོ་དང་གཞི་བདག་ལ་སོགས་པ་དེ་དག་ལ་གཏོར་མ་རྣམ་པར་སྦྱིན་ཞིང་ས་བསླང་བ་
ལ་སོགས་པ་བྱས་ལ་ཇི་ལྟར་ལེའུ་གསུམ་པར་སྲུང་འཁོར་གྱི་བསམ་གཏན་གསུངས་པ་དེ་བཞིན་དུ་འདིར་ཡང་ས་སྲུང་བའི་ཕྱིར་དུ་སྲུང་འཁོར་སྔར་ཇི་ལྟར་
གསུངས་པ་བཞིན་དུ་བསྒོམ་པ་ཉིད་དོ། །དྲུག་པ་ནི། གང་ཞིག་དབང་བསྐུར་བ་ནི་སྔར་རབ་ཏུ་ཕྱེ་བའི་རིམ་པ་ཉིད་ཀྱིས་རང་གི་དཀྱིལ་འཁོར་ཏེ་འདིར་བདག་
མེད་པའི་ཆོ་ག་དང་རིགས་རྐྱང་བསྡུས་གཞན་ལའང་སྦྱར་ཏེ། སོ་སོའི་ཆོ་གས་སློབ་མ་ལ་སྦྱིན་ཅིང་དབང་རེ་རེའི་སྔོན་དུའང་མཆོད་པ་དང་བསྟོད་པ་དང་
གསོལ་བ་གདབ་པ་ཉིད་ཇི་ལྟར་རྒྱུད་རྒྱས་པ་སོགས་སུ་གསུངས་པ་དེ་བཞིན་དུ་འདིར་ཡང་ཤེས་པར་བྱའོ། །བདུན་པ་ནི། པདྨ་འདབ་བརྒྱད་རིམ་པ་གཉིས་
པའི་འཕར་མ་གཉིས་པའི་དཀྱིལ་འཁོར་རྡུལ་མཚོན་བཟང་པོས་རྣམ་པར་བྲིས་ནས་མྱུར་དུ་སྟེ་ཞག་གིས་མ་ཆོད་པར་དཀར་མོ་ལ་སོགས་པའི་གཟུགས་སམ་ཕྱག་
མཚན་བྲི་བར་བྱའོ། །དེའང་ཕྱག་མཚན་བྲི་བ་ན་ལྟེ་བ་དང་ཕྱི་ནང་གི་ཤར་དུ་གྲི་གུག་ནག་པོ་རྣམ་པར་བྲི་ཞིང་། ལྷོ་དང་ནུབ་ཏུའང་གྲི་གུག་བྲི་བ་དེ་བཞིན་
ནོ། །བྱང་དང་ཕྱིའི་མེའི་མཚམས་དང་ནི་བདེན་བྲལ་དང་རླུང་དུའང་གྲི་གུག་བྲི་བ་དེ་བཞིན་ནོ། །དབང་ལྡན་དུ་ནི་སྔར་ཇི་སྐད་གསུངས་པ་ལྟར་གྲི་གུག་དང་དེ་
ལྟ་དེ་ལྟར་འོག་གི་མཚན་མ་ནི་བྲི་བའི་ཚེ་ནུབ་དང་སྟེང་གི་ནི་ཤར་དུ་བྲི་བར་བྱའོ། །གཉིས་པ་འཇུག་ཅིང་དབང་བསྐུར་བ་ལ་གཉིས། སློབ་དཔོན་རང་ཉིད་
འཇུག་ཅིང་དབང་བླང་བ་དང་སློབ་མ་གཞུག་ཅིང་དབང་བསྐུར་བའོ། །དང་པོ་ནི། དཀྱིལ་འཁོར་གྱི་བྱ་བ་ལ་འཇུག་པའི་ཚེ་སློབ་དཔོན་རང་ཉིད་རྡོ་རྗེ་སེམས་
དཔའི་སྙེམས་པ་སྟེ་ང་རྒྱལ་དང་ལྡན་པར་བྱས་ནས། རྐང་པ་གཡས་པ་བརྐྱང་པའི་སྟབས་སུ་བྱས་ཏེ་འཇུག་པར་བྱའོ། །རྡོ་རྗེ་སེམས་དཔའ་ཇི་ལྟ་བུ་ཞེ་ན་ཕྱག་
གཉིས་པའི་ཀྱེ་རྡོ་རྗེའི་སྦྱོར་བ་སྟེ་རྣལ་འབྱོར་དང་ལྡན་པས་སློབ་དཔོན་བདག་ཉིད་དཀྱིལ་འཁོར་དུ་འཇུག་ཅིང་དབང་བླང་བ་ཉིད་དུ་བྱའོ། །དེའི་ཚེ་ཀུན་སྤྱོད་ཀྱི་
ཁྱད་པར་ཁྲུས་དང་གཙང་སྦྲ་དང་། དྲི་ཞིམ་པོའི་སྨན་གྱིས་ལུས་ལ་བྱུག་ཅིང་སྣ་ཚོགས་པའི་རྒྱན་གྱིས་རྣམ་པར་བརྒྱན་ཏེ་ངག་ཏུ་ཧཱུྃ་ཧཱུྃ་ཞེས་བརྗོད་ཅིང་རྡོ་རྗེ་
སེམས་དཔའི་སྙེམས་པར་བྱས་ནས་ནི། ཧི་ཧི་ཞེས་བྱ་བའི་རྣམ་པ་བརྗོད་པས་བགེགས་རྣམས་འཇིགས་པར་བྱེད་པའི་བདག་ཉིད་དུ་བྱའོ། །གཉིས་པ་ལ་
གཉིས། ཚིག་གི་བཞི་པ་ངོ་སྤྲོད་པ་དང་། དེའི་ངོ་བོ་གཏན་ལ་དབབ་པའོ། །དང་པོ་ནི། དབང་གསུམ་པའི་ཕྱིས་ནས་དབང་གི་ཡེ་ཤེས་དེ་ཉིད་ཡང་དག་
པར་བཤད་པར་བྱའོ། །ཇི་ལྟར་ན་རྣམ་པར་དག་པའི་ཡེ་ཤེས་ཀྱི་གཟུགས་ཅན་ནམ་རང་བཞིན་ཅན་མྱ་ངན་ལས་འདས་པའི་ངོ་བོ་དང༌། འཁོར་བའི་རང་བཞིན་
རྣམ་པར་རྟོག་པ་གཉིས་ཀའང་སྤྲོས་བྲལ་དུ་རོ་གཅིག་པས་དེ་དག་ལ་ཁྱད་པར་ཅུང་ཟད་ཀྱང་ཡོད་པ་མ་ཡིན་ནོ་ཞེས་པས་ཕྱི་ནས་དེ་ཉིད་ཅེས་བྱ་བ་ཤོ་



དག་ལྟད་མཆན་འགྲེལ་རྒྱུད་དོན་གསལ་བའི་སྤྱན་དེར། །
111
ཀ་གཅིག་ནི་ཚིག་གི་བཞི་པའི་དོན་ཏོ། །གཉིས་པ་ལ་གསུམ། ལྷན་ཅིག་སྐྱེས་པའི་ཡེ་ཤེས་ཀྱི་རང་བཞིན། དེ་རྟོགས་པའི་འབྲས་བུ་ཟུང་
འཇུག དེ་ལམ་དང་ཆོས་ཐམས་ཅད་ཀྱི་བདག་ཉིད་དུ་བསྟན་པའོ། །དང་པོ་ལ་གཉིས། ཞུ་བདེ་ལྷན་སྐྱེས་དང་། རང་བཞིན་ལྷན་སྐྱེས་སོ། །དང་པོ་ལ་
བཞི། ཡེ་ཤེས་ཀྱི་མཚན་ཉིད། འབྱུང་བ་ལ་བརྟེན་ནས་སྐྱེ་ཚུལ། དེ་དཔེའི་ཡེ་ཤེས་སུ་བསྟན་པ། ལྷན་སྐྱེས་ཀྱི་ངེས་ཚིག་གོ །དང་པོ་ནི། དགའ་བ་
གསུམ་ལས་མཆོག་ཏུ་གྱུར་པ་ལྷན་ཅིག་སྐྱེས་པའི་དགའ་བའི་ངོ་བོར་བསྒོམ་པར་བྱ་བ་ལམ་མེད་ཅིང་། སྒོམ་པ་པོ་གང་ཟག་ཀྱང་མེད་ལ། སྒོམ་པ་པོའི་ལུས་
ཀྱང་མེད་ཅིང་། གཟུང་བར་བྱ་བའི་ཡུལ་ཡང་མེད་ལ། འཛིན་པ་སེམས་ཀྱང་མེད་དོ་ཞེས་མདོར་བསྟན་ནས། དེ་དག་རྒྱས་པར་འཆད་པ་ནི། ལུས་མེད་
པས་ན་ཤ་དང་ཁྲག་ཀྱང་མེད་ཅིང་། བཤང་བ་དང་གཅི་བའང་མེད་ལ། གཟུང་འཛིན་མེད་པས་ན་སྐྱག་བྲོ་བ་དང་། འཇིག་རྟེན་པའི་ཚུལ་ལུགས་ལ་མི་
མཁས་པའི་རྨོངས་པ་མེད་ཅིང་གཙང་སྦྲ་དང་མཆོད་ཕྱིར་ཐོགས་འཆང་བའང་མེད་པ་དང་། ཡུལ་སྡུག་པ་ལ་ཆགས་པ་མེད་པ་དང༌། མི་སྡུག་པ་ལ་སྡང་བ་
མེད་པ་དང་། བར་མ་ལ་མི་ཤེས་པའི་རྨོངས་པ་མེད་ལ། གཞན་གྱི་འབྱོར་པ་ལ་ཕྲག་དོག་མེད་ཅིང་རང་གི་འབྱོར་པ་ལ་སེར་སྣ་མེད་པ་དང་། རང་གི་ཡོན་
ཏན་སོགས་ལ་ང་རྒྱལ་མེད་པས་ཉོན་སྒྲིབ་མངོན་སུམ་དུ་མེད་པར་བསྟན་ཅིང་། མཐོང་བྱ་སྟེ་ཐོབ་བྱའི་འབྲས་བུ་མེད་པ་དང་། ལམ་མེད་པ་རྒྱས་པར་བཤད་
པ། བསྒོམ་བྱའི་ལམ་དང་སྒོམ་པ་པོ་སེམས་ཀྱང་མེད་ལ། ཕན་འདོགས་པའི་བཤེས་ཏེ་གཉེན་པོ་དང་། གནོད་པའི་དགྲ་སྟེ་སྤང་བྱ་མེད་པས་འཁོར་གསུམ་
དུ་འཛིན་པའི་ཤེས་སྒྲིབ་མངོན་སུམ་མེད་པར་བསྟན་ཅིང་། མདོར་ན་གང་དུའང་རློམས་སེམས་སམ་མངོན་ཞེན་མེད་པའི་བདག་ཉིད་དེ་སྤྲོས་བྲལ་ལྷན་ཅིག་
སྐྱེས་པའི་ཡེ་ཤེས་དེ་ཉིད་ཀུན་རྫོབ་ཏུ་སྣ་ཚོགས་སུ་སྣང་བས་ཟུང་དུ་འཇུག་པ་ཉིད་དོ་ཞེས་པ་སྟེ་མདོར་ན་ མཆོག་དགར་ཞེས་བྱ་བ་བློ་ཀ་གཉིས་
ཀྱིས་ལྷན་སྐྱེས་དེ་སྒྲིབ་པ་ཐམས་ཅད་དང་བྲལ་བའི་མཚན་ཉིད་སྟོན་ཏོ། །རྡོ་རྗེ་སྙིང་པོས་འདི་སྐད་ཅེས་གསོལ་ཏེ་ཞེས་བྱ་
བ་ལ་སོགས་པས་ནི་རྩོད་པ་སྤང་བའི་སྒོ་ནས་ལྷན་སྐྱེས་ཀྱི་དབྱེ་བ་སྟོན་པར་བྱེད་དེ་དེས་ན་གཉིས་པ་འདི་ལ་གཉིས། ཞུས་ལན་
གྱིས་གནས་ལུགས་ཆོས་ཐམས་ཅད་ཀྱི་རང་བཞིན་ཡིན་པ་དང་། ཞུས་ལན་གྱིས་སྐྱེ་ཚུལ་འབྱུང་བའི་གོ་རིམ་ཅན་དུ་བསྟན་པ་ཉིད་དོ། །དང་པོ་ལ་ཞུས་པ་
ནི། དེ་ལ་རྒོལ་བའི་ ཚིག་ནི་ལྷན་སྐྱེས་ཀྱི་ཡེ་ཤེས་དེ་ཉིད་གཟོད་མ་ནས་རང་བཞིན་མེད་པ་ཡིས་ལུས་ཀྱི་རང་བཞིན་དག་པ་ཡིན་ན་ནི། ལུས་མེད་པར་
རིགས་པ་ལས་ཅིའི་སླད་དུ་འབྱུང་བ་བཞིའི་བདག་ཉིད་ཀྱི་ལུས་འབྱུང་བ་ལགས་ཞེས་པའོ། །དེའི་དོན་ནི། ལྷན་ཅིག་སྐྱེས་པའི་ལུས་ནི་རང་
བཞིན་གྱིས་རྣམ་པར་དག་པ་ཡིན་ལ། དེའི་རྒྱ་ནི་སྙོམས་འཇུག་ལ་སོགས་པའི་སྤྲོས་པ་ཡིན་པས་རྒྱུ་འབྲས་མི་འདྲ་
བར་མཐོང་ནས་འདྲི་བའོ། །ཅི་སླད་འབྱུང་བའི་བདག་ཉིད་ཅེས་བྱ་བ་ནི་རང་བཞིན་གྱིས་དག་པའི་རྒྱུ་ཅིའི་སླད་དུ་
འབྱུང་བའི་བདག་ཉིད་ཀྱི་ལུས་ལ་བརྟེན་ཞེས་པའམ། ཡང་ན་རྒྱུ་ཇི་ལྟར་འབྱུང་བ་ཁུ་བ་ཡིན་ཞེས་བྱ་བ་དེ་
ལའམ། ཡང་ན་ལྷན་ཅིག་སྐྱེས་པ་ཞེས་བྱ་བའི་སྒྲ་དེས་འབྱུང་བ་དང་ལྷན་ཅིག་ཅེས་བྱ་བར་གྲུབ་ན་ཇི་ལྟར་ན་བརྟེན་
ཞེས་བྱ་བར་རྒོལ་བའོ། །ལན་ལ་འབྱུང་བ་ལ་བརྟེན་པའི་ལྷན་སྐྱེས་ཡང་ཡོད་དེ། དེ་དོན་དམ་མ་ཡིན་ནོ། །མ་
བརྟེན་པའི་ལྷན་སྐྱེས་ཀྱང་ཡོད་དོ་ཞེས་གཉིས་སུ་དབྱེ་བ་མཛད་པ་ནི་ལན་གྱི་དོན་ཏོ། །དེ་ལ་ལྟོས་པའི་ལྷན་སྐྱེས་
བསྟན་པའི་ཕྱིར་དེ་ནས་ཞེས་བྱ་བ་ལ་སོགས་པ་དེ་ནས་བཅོམ་ལྡན་འདས་རྡོ་རྗེ་ཅན་མཁའ་འགྲོ་མ་བདག་མེད་མ་ལ་བདེ་བ་སྦྱིན་པར་མཛད་
པས་འདི་སྐད་ཅེས་གསུངས་སོ། །གང་དུའང་རློམ་སེམས་མེད་པའི་རང་བཞིན་སྤྲོས་བྲལ་ལྷན་སྐྱེས་ཀྱི་བདག་ཉིད་དེ་ཆོས་ཅན་འཁོར་བ་དང་མྱ་ངན་ལས་
འདས་པ་ཐམས་ཅད་ཀྱི་ལུས་སེམས་ལ་དབྱེར་མེད་པར་རྣམ་པར་གནས་ཀྱི་དང་པོར་སྤྲོས་མེད་ཀྱི་ངོ་བོ་ལས་ཕྱིས་སྤྲོས་བཅས་ཀྱི་ལུས་འབྱུང་བ་ནི་མ་ཡིན་ནོ་
ཞེས་གསུངས་སོ། །གཉིས་པ་ལ་ཞུས་པ་ནི་དེ་ལྟར་ལུས་ལ་བརྟེན་ནས་གནས་ན་འབྱུང་བ་དང་ལྷན་ཅིག་སྐྱེས་ཞེས་འདྲི་བ་
ནི། ཀྱེ་ཞེས་བྱ་བ་ལ་སོགས་པ ནི་བཅོམ་ལྡན་འདས་ཞེས་བོས་ནས་རྒྱུ་མཚན་ཅིའི་སླད་དུ་འབྱུང་བ་ཆེན་པོའི་ཕུང་པོ་ལ་བརྟེན་ནས་ལྷན་སྐྱེས་འབྱུང་
བ་ལགས་ཞེས་པའོ། །བརྟེན་པའི་ཚུལ་བསྟན་པ་ནི། བཅོམ་ལྡན་འདས་ཀྱིས་བཀའ་སྩལ་པ་ཞེས་བྱ་བ་ལ་སོགས་པ་ལུས་



112
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
འགྲུབ་པའི་རྒྱུ་ཕ་མའི་འདུ་འཕྲོད་དང་། ཡེ་ཤེས་སྐྱེ་བའི་རྟེན་དཀྱིལ་འཁོར་འཁོར་ལོའི་ཐབས་གཉིས་ཀ་ལ་འབྱུང་བ་ལྔའི་རིམ་པ་བསྟན་པ་ནི། ཐབས་ཤེས་
རབ་ཀྱི་བོལླ་དང་ཀཀྐོ་ལ་སྦྱོར་བ་ལས། སྒོ་གཉིས་ཕན་ཚུན་རེག་པ་སྲ་བའི་ཆོས་ཀྱིས་ནི་སའི་ཉམས་ནི་དེ་ལས་སྐྱེ་བར་འགྱུར་ཞིང་། བྱང་སེམས་ཁུ་བ་གཤེར་
བའི་རྣམ་པ་ལས་ཆུའི་ཁམས་ཀྱི་བག་ཆགས་ནི་འབྱུང་བར་འགྱུར་ལ། ཕན་ཚུན་བསྐྱོད་པ་ལས་ནི་དྲོད་མེའི་ཁམས་སྐྱེས་ཏེ། དེའི་ཚེ་ཐིག་ལེ་གཡོ་ཞིང་འགྲོ་བ་
ནི་རླུང་གི་ཉམས་མྱོང་དུ་རབ་ཏུ་གྲགས་སོ། །ཡང་ན་དལ་བར་རྒྱུ་བའི་རླུང་གིས་བྱང་ཆུབ་སེམས་ཀྱི་ཐིག་ལེ་རྩ་གནས་ཐམས་ཅད་དུ་ཁྱབ་པར་བྱེད་པའོ། །དེ་
ལས་སྐྱེས་པའི་བདེ་བ་ནི་ཁ་དོག་དང་དབྱིབས་སུ་མ་གྲུབ་པས་ནམ་མཁའ་ཉིད་ཀྱི་ཁམས་ཏེ། དེ་ལྟར་འབྱུང་བ་ལྔ་པོ་རྣམས་ཀྱིས་བུ་ཚའི་ལུས་དང་། རྣལ་
འབྱོར་པའི་ཡེ་ཤེས་ཡོངས་སུ་སྐོར་ནས་སམ་དེ་རྣམས་ཚོགས་པ་ལས་སྐྱེ་བའོ། །དེའི་ཕྱིར་འབྱུང་བ་དང་ལྷན་ཅིག་སྐྱེས་པ་དེ་ལྷན་སྐྱེས་
དངོས་མ་ཡིན་པར་བསྟན་པ་ནི། རྒྱུ་མཚན་ གང་ གི་ ཕྱིར་ ན་འབྱུང་བ་ཆེན་པོ་ལས་འབྱུང་བའི་བདེ་བ ཡིན་པ། །དེའི་ཕྱིར་
བདེ་བ་དེ་ཉིད་ལྷན་སྐྱེས་ཀྱི་ཡེ་ཤེས་དངོས་མིན་ཞེས་བྱ་སྟེ། ཡེ་ཤེས་གྲུབ་པ་ལས། དབང་པོ་གཉིས་བྱུང་བདེ་བ་ནི། །དེ་ཉིད་
ཡིན་ཞེས་སྐྱེ་ངན་སྨྲའི། །དེ་ནི་བདེ་ཆེན་དེ་ཉིད་དུ། །རྒྱལ་བ་མཆོག་གིས་མ་གསུངས་སོ། །ཞེས་བྱ་བ་ལ་སོགས་
པ་རྒྱས་པར་གསུངས་སོ། །བཞི་པ་ལྷན་སྐྱེས་ཀྱི་ངེས་ཚིག་ནི། འོ་ན་ལྷན་ཅིག་སྐྱེས་ཞེས་ཅིའི་ཕྱིར་བྱ་ཞེ་ན། ལྷན་ཅིག་སྐྱེས་
པས་ཏེ་ ཐབས་ཤེས་རབ་དང་ཞུ་བ་དང་བདེ་བ་གཉིས་ལྷན་ཅིག་ཏུ་སྐྱེས་པ་ལས་གང་སྐྱེས་པའི་མི་རྟོག་ཡེ་ཤེས་དེ་ལ་ལྷན་ཅིག་སྐྱེས་པའོ་དེ་བཞིན་
དུ་རྩ་རླུང་གཉིས་དང་རླུང་དང་བྱང་སེམས་གཉིས་ལྷན་ཅིག་པ་ལས་སྐྱེས་པས་ལྷན་སྐྱེས་ཏེ་སྤྱིར་ལྷན་སྐྱེས་ཀྱི་ཡེ་ཤེས་ནི་ཁྱབ་ཆེ་ལ། ལྷན་སྐྱེས་ཀྱི་དགའ་བ་ནི་
ཁྱབ་ཆུང་བའི་ཚུལ་རྣམས་ཤེས་པར་བྱའོ། །དེས་ན་བདེ་ཆེན་ཡེ་ཤེས་མིན། །ཞེས་བྱའོ། །འོ་ན་སྔར་ལན་གྲངས་དུ་མར་དེ་
ལ་བསྔགས་པ་བརྗོད་པ་དང་། ཡང་དག་ཡེ་ཤེས་སྣང་བ་པོ། །ཞེས་བྱ་བ་ལ་སོགས་པ་གསུངས་པ་རྣམས་དོན་
མེད་པར་མ་གྱུར་ཏམ་སྙམ་ན། དོན་ཡོད་པ་ཡིན་ཏེ། དེས་མཚོན་ནས་དོན་གྱི་ཡེ་ཤེས་རྟོགས་ བྱེད་ཀྱི་ཐབས་སུ་འགྱུར་
པའི་ཕྱིར་རོ་དེས་ན་ཀུན་མཁྱེན་ཡེ་ཤེས་དེ་ལྟ་བུ། ཞེས་དཔེའི་ཡེ་ཤེས་སུ་གསལ་བར་བསྟན་པ་ཡིན་ནོ། །དེ་བས་ན་དོན་གྱི་ཡེ་ཤེས་དང་
འདྲ་བས་རྣལ་འབྱོར་པ་ལ་དོན་དུ་ངེས་པ་སྐྱེ་བས་དོན་དང་ཐུན་མོང་དུ་བསྔགས་སོ། །འདིས་ནི་རློམ་སེམས་པའི་
ལོག་པར་རྟོག་པ་རྩོལ་བ་ཀློད་པ་ལས་བྱུང་བའི་རྣམ་པར་མི་རྟོག་པར་གྱུར་པ་དང༌། ཙཎྜ་ལཱི་ལས་བྱུང་བའི་གསལ་
སྟོང་གི་ཏིང་ངེ་འཛིན་ལ་ཡིད་ཆེས་པར་གྱུར་བ་དང་། ལྷའི་རྣམ་པ་ལས་བྱུང་བའི་སྣང་སྟོང་གི་ཏིང་ངེ་འཛིན་རྣམས་དོན་གྱི་ཡེ་
ཤེས་སུ་འདོད་པ་ལ་སོགས་པ་སྟེ། མདོར་ན་ཏིང་ངེ་འཛིན་ལས་མྱོང་བའི་རྣམ་པ་དང༌། དེ་ཁོ་ན་ཉིད་དང་བྲལ་བའི་རྣམ་
པ་ལ་དེ་ཁོ་ན་ཉིད་དུ་རྟོག་པ་ལ་སོགས་པ་མ་ལུས་པ་བསལ་བར་རིགས་པར་བྱའོ། །གཞན་ཡང་དོན་ཡིན་ན་གྲུབ་
ཟིན་པས་དེ་ལས་གཞན་བཙལ་དུ་ཅི་ཡོད་ཅེས་བྱ་བ་ལ་སོགས་པའི་སྐྱོན་དུ་མར་འགྱུར་རོ། །རྒྱས་པར་གཞན་དུ་
ཤེས་པར་བྱའོ། །གཉིས་པ་རང་བཞིན་ལྷན་སྐྱེས་ནི་ འོ་ན་ལྷན་ཅིག་སྐྱེས་པ་དངོས་གང་ཡིན་ཞེ་ན། ཆོས་ཐམས་ཅད་ཀྱི་རང་
བཞིན་སྤྲོས་པ་དང་བྲལ་བ་ལ་ལྷན་ཅིག་སྐྱེས་པ་དངོས་ཞེས་བརྗོད.དོ། །ཅེས་སོ། །དེ་བས་ན་ལྷན་ཅིག་སྐྱེས་པ་གཉིས་
ཡིན་ཏེ་དཔེ་དང་དོན་ཏོ། །དོན་ལ་ཇི་ལྟར་ན་ལྷན་ཅིག་སྐྱེས་ཤེ་ན། རང་བཞིན་གྱིས་ཏེ་གདོད་མ་ནས་ཡིན་གྱི་བརྟེན་
ཏེ་བྱུང་བ་ནི་མ་ཡིན་ཞེས་བྱ་བའི་དོན་ཏོ། །དེ་ཇི་ལྟ་བུ་ཞེ་ན། དེའང་ཆོས་ཅན་གྱི་ རྣམ་པ་ཐམས་ཅད་.ཆོས་ཉིད་དེ་བཞིན་ཉིད་དུ་
སྡོམ་པ་ སྟེ་རོ་གཅིག་_པ་ཉིད་དོ། །ཅེས་བྱ་བ་སྟེ། ཆོས་ཐམས་ཅད་མདོར་བསྡུས་པ་སྤྲོས་པ་ཐམས་ཅད་དང་བྲལ་བ་



113
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཞེས་བྱ་བའི་དོན་ཏོ། །གཉིས་པ་དེ་རྟོགས་པའི་འབྲས་བུ་ཟུང་འཇུག་ནི་.དེ་ལྟར་ན་དེ་ལྟ་བུ་ཐོབ་པའི་རྣལ་འབྱོར་པ་འདིའི་མཐར་
ཐུག་པ་འདི་ཇི་ལྟ་བུ་ཡིན་ཏེ་ཇི་ལྟར་ན་ཟུང་དུ་འཇུག་པར་འགྱུར་སྙམ་ན། དེའི་ཐབས་ཤེས་རབ་བསྟན་པའི་ཕྱིར་ དེ་
ཉིད་རྟོགས་པའི་འབྲས་བུ་ཡེ་ཤེས་ནི་ཕྱག་རྒྱ་སྟེ་ དེས་དངོས་པོ་རྣམས་ལ་རྒྱས་འདེབས་པས་སོ། །དེ་ཉིད་_དམིགས་པ་དང་མཚན་
མར་འཛིན་པའི་རྒྱ་དང་བྲལ་བ་རྟོག་པ་དང་བྲལ་ཏེ་ཤེས་རབ་བོ། །སྙིང་རྗེ་ནི་བརྩེ་བའི་བསམ་པ་ཅན་ཏེ་ཐབས་སོ། །
དེས་ན་ཡོ་གི་སྟེ་ཤེས་རབ་ལ་སྙོམས་པར་འཇུག་པའི་ རྣལ་འབྱོར་པ་ཡིན་པའི་ཕྱིར་རོ། །དེ་ལྟར་ན་དབྱེར་མི་ཕྱེད་པ་ཁ་
སྦྱོར་ལས་གསུངས་པ། དམིགས་མེད་གནས་སུ་ཤེས་རབ་དང༌། །དམིགས་མེད་སྙིང་རྗེ་ཆེན་པོ་ཉིད། །བློ་དང་
ལྷན་ཅིག་གཅིག་གྱུར་པས། །ནམ་མཁའ་ནམ་མཁའ་ཇི་ལྟ་བུ། །ཞེས་གསུངས་སོ། །དེ་ལྟ་བས་ན་མཚན་མ་དང་
རྣམ་པར་མི་རྟོག་པར་གྱུར་ན་དམིགས་མེད་ཀྱི་སྙིང་རྗེ་སྟེ་སེམས་ཅན་གྱི་དོན་ངང་གིས་འབྱུང་བར་འགྱུར་རོ།དེས་ན་
ཤེས་རབ་སྟོང་པ་དང་ཐབས་སྙིང་རྗེ་གཉིས་དབྱེར་མེད་པས་ཟུང་འཇུག་གི་ངོ་བོ་ཉིད་ནི་དོན་དམ་པ་བྱང་ཆུབ་ཀྱི་སེམས་ཞེས་བྱ་བར་རབ་ཏུ་བརྗོད་དོ། །གསུམ་
པ་དེ་ལམ་དང་ཆོས་ཐམས་ཅད་ཀྱི་བདག་ཉིད་དུ་བསྟན་པ་ནི། ཡང་གལ་ཏེ་རྫོགས་པའི་རིམ་པའི་རྣལ་འབྱོར་པ་འདིས་བཟླས་པ་ལ་
སོགས་པ་ལ་འབད་པར་བྱ་མི་དགོས་སམ་ཞེ་ན། འདི་ལ་དེ་ཨོ་ལ་སོགས་པའི་ སྔགས་ ཀྱི་བཟླས་པ་མེད་ཅེས་བྱ་བ་ལ་
སོགས་པ་༽ནི་ཟས་གཅོད་པ་སོགས་ཀྱི་དཀའ་ཐུབ་མེད་པ་དང་
། མེ་ལ་སྦྱིན་སྲེག་བྱེད་པ་མེད་ཅིང་དཀྱིལ་འཁོར་ཅན་ལྷ་སྒོམ་པ་ཡང་མེད་ཅིང་དཀྱིལ་
འཁོར་གཞལ་ཡས་ཁང་སྒོམ་པ་ཡང་ནི་མེད་དོ་ཞེས་གསུངས་སོ། །དེ་ལྟར་ན་དངོས་གྲུབ་འགྲུབ་པར་ག་ལ་འགྱུར་སྙམ་པ་
ལ། མ་ཡིན་ཏེ། ལྷན་སྐྱེས་ཀྱི་ཡེ་ཤེས་དེ་ནི་ རྣམ་རྟོག་ལས་ཡིད་སྐྱོབ་པས་སྔགས་ ཀྱི་བཟླས་པ་ཡིན་ལ་ཞེས་བྱ་བ་ལ་སོགས་དེ་ཉིད་
སེམས་ཀྱི་ཉེས་པ་སྤང་པས་དཀའ་ཐུབ་ཀྱི་མཆོག་དང་། དེ་ནི་ཉོན་མོངས་པ་སྲེག་པས་སྦྱིན་སྲེག་ཀྱང་ཡིན་ཞིང་ལྷན་སྐྱེས་དེ་ནི་ལུས་ལས་བྱུང་ཞིང་བདེ་བ་ལ་
རོལ་བས་དཀྱིལ་འཁོར་ཅན་ལྷ་དང་དེ་ནི་སྙིང་པོ་བདེ་བ་ཆེན་པོ་ལེན་པས་དཀྱིལ་འཁོར་ཉིད་དུ་ངེས་པས་སོ་ཞེས་པས་ཕྱི་རོལ་གྱི་བཟླས་པ་ལ་
སོགས་པ་མེད་ཀྱང་ནང་གི་ཡོད་པར་བསྟན་ཏོ། །དེས་ན་.དོན་མདོར་བསྡུས་ནས་ནི། །ལྷན་སྐྱེས་ཀྱི་ཡེ་ཤེས་སམ་དོན་དམ་
བྱང་ཆུབ་ཀྱི སེམས་དེ་ཉིད་དུ་ནི་ ལམ་དང་དངོས་གྲུབ་ཐམས་ཅད་འདུས་པའི་གཟུགས་སམ་རང་བཞིན་ཅན་ནོ་ཞེས་ཤེས་པར་བྱ་སྟེ་དེ་ཉིད་
ཆོས་ཐམས་ཅད་ཀྱི་རང་བཞིན་ཡིན་པའི་ཕྱིར། །ཞེས་བྱ་བའི་དོན་ཏོ། །བདག་མེད་མའི་དབང་གི་ཚུལ་བསྟན་པའི་ ལེའུ་ སྟེ་བཅུ་པ་
ཚིགས་སུ་བཅད་པ་བཞི་བཅུ་རྩ་གསུམ་གྱི་རྣམ་པར་འགྲེལ་པ་བསྟན་ཟིན་ཏོ།། གཉིས་པ་དེ་ལ་འཇུག་པར་བྱེད་པའི་ལྟ་སྟངས་ལ་
སྤྱི་དོན་གྱི་འབྲེལ་ནི། །།དེ་ལྟར་བདག་མེད་མའི་དཀྱིལ་འཁོར་དག་པ་དང་བཅས་པ་དེར་སློབ་མ་དབང་བསྐུར་ནས་སློབ་
དཔོན་གྱི་གནས་ཐོབ་པ་དེས་སེམས་ཅན་གཞུག་པའི་ཕྱིར་རོ། །ནང་ སྦས་པའི་དོན་གྱི་འབྲེལ་མེད་པའམ་ ཡང་ན་ཡེ་
ཤེས་ལ་ལྟ་བས་ན་ལྟ་སྟངས་ཏེ་དེ་བསྟན་པའི་ཕྱིར་ལེའུ་བཅུ་གཅིག་པ་སྟོན་པར་གསུངས་སོ། །འདིའི་བརྗོད་བྱའི་དོན་ནི་བསྐྱེད་པའི་
རིམ་པ་སྤྱི་ཡིན་ལ། སྤྱོད་པ་དང་འབྲེལ་ན་སྦས་པའོ། །རྗོད་བྱེད་ཀྱི་སྒྲ་ནི་ཡན་ལག་གི་དོན་དང་ཡི་གེའི་དོན་གྱིས་
འཆད་པར་བྱེད་དོ། །མངོན་པར་རྟོགས་པ་ནི་ཐབས་ཀྱི་རྒྱུད་ཡིན་ལ། དེའང་འབྲས་བུ་དམན་པ་ལ་མོས་པ་རྗེས་སུ་
གཟུང་བའི་ཕྱིར་ལས་ཀྱི་ཚོགས་དང་གྲོགས་དམ་ཚིག་དང་སྡོམ་པ་གཉིས་དང་འབྲེལ་ལ། ཡང་ལྟ་སྟངས་འདི་དག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
114
ཐམས་ཅད་སྤྱོད་པའི་ཡན་ལག་ཏུ་གྱུར་པའི་ཕྱིར་སྤྱོད་པར་ཡང་བསྡུའོ། །དེ་ལྟ་བུའི་ལྟ་སྟངས་ལ་གསུམ་སྟེ། གང་
གིས་སྒྲུབ་པའི་གང་ཟག་དང་། ཇི་ལྟར་བྱ་བའི་ལྟ་སྟངས་དང་། དེ་ལྟར་བྱས་པའི་དགོས་པའོ། །དང་པོ་ནི་བསྐྱེད་
པའི་རིམ་པ་མཐར་ཕྱིན་པ་སྟེ། དེ་ལའང་གསུམ་ལས། བསྐྱེད་པའི་རིམ་པའི་འབྲས་བུ་མཐར་ཕྱིན་པ་ནི་གཟུགས་
ཀྱི་སྐུའོ། །གྲུབ་པ་མཐར་ཕྱིན་པ་ནི་འདིར་ས་དྲུག་པ་ཡིན་ལ། འཕགས་པ་ཀླུ་སྒྲུབ་ནི། དང་པོ་ལས་ཀྱི་སྦྱོར་བ་
ཡིས། །ས་བརྒྱད་པ་ནི་ཐོབ་པར་འགྱུར། །ཞེས་ས་བརྒྱད་པ་ལ་བཞེད་ལ། གང་ལྟར་ཡང་ས་དང་འབྲས་བུའི་ས་
མཚམས་འབྱེད་པ་ཡིན་མོད་ཀྱི་བསྐྱེད་པའི་རིམ་པས་ས་གོང་མ་མི་ཐོབ་པ་ནི་མ་ཡིན་ནོ། །དམིགས་པ་མཐར་ཕྱིན་པ་
ནི་ལྷ་རགས་པའམ་ཕྲ་བ་ཇི་ལྟར་བསྒོམས་ཀྱང་བློའི་ཡུལ་དུ་གསལ་བ་ཡིན་ནོ། །དེ་ལྟར་བསྐྱེད་པའི་རིམ་པའི་
མཐར་ཕྱིན་ཚུལ་གསུམ་ལས། ལྟ་སྟངས་འདི་ནི་བསྐྱེད་པའི་རིམ་པའི་དམིགས་པ་མཐར་ཕྱིན་པས་འགྲུབ་བོ། །
གཉིས་པ་ཇི་ལྟར་བྱ་བའི་ལྟ་སྟངས་ལ་རྩ་བའི་ལྟ་སྟངས་བཞི་དང༌། ཡན་ལག་གི་ལྟ་སྟངས་བཞི་དང་གཉིས་
ལས། དང་པོ་ནི་འདི་ནས་འབྱུང་བའི་ ལྟུང་བ་དང་དབང་དུ་བྱ་བ་དང་དགུག་པ་དང་རེངས་པ་སྟེབཞི་པོ་ཡིན་ལ། ཕྱི་མ་ནི་བདུད་
ཀྱི་སྡེ་འཇོམས་པ་ལ་སོགས་པ་_ནམ་མཁར་འགྲོ་བ། དུད་འགྲོ་གསད་པ། དགྲའི་སྡེ་གཞོམ་པ་སྟེ་ཡན་ལག་གི་ལྟ་སྟངས་བཞི་དང་། གཞན་
ཡང་ཕྲན་ཚེག་དཔག་ཏུ་མེད་པ་གཞན་ སཾ་ཊི་ནས་འབྱུང་བ་རྣམས་སོ། །གསུམ་པ་དགོས་པ་ནི་རང་གི་ ཏིང་ངེ་འཛིན་ལ་རྩལ་སྦྱང་སྟེ་
མཚན་མ་དང་རྣམ་པར་རྟོག་པ་སྤོང་བ་དང་གང་ཟག་གཞན་རྗེས་སུ་གཟུང་བའི་ཕྱིར་ ཏེ། ལྟ་སྟངས་བཞི་པོ་སྒྲུབ་ནས་
ནི། མཁས་པས་སེམས་ཅན་གཞུག་པར་བྱ། །ཞེས་འོག་ཏུ་འབྱུང་བ་ཡིན་ནོ། །བཤད་པའི་རྒྱུད་ནི་གུར་གྱི་བདུན་པ་ནས་བཟའ་བའི་
དམ་ཚིག བཅོ་ལྔ་པ་ནས་ཀུ་རུ་ཀུལླེ་ཁ་སྦྱོར་གྱི་བདུན་པའི་དང་པོས་འཆད་དོ། །ལུས་རྣམ་པར་གཞག་པ་ལྟ་
སྟངས་སོ། །གཞུང་གི་དོན་ལ་གཉིས། ལྟ་སྟངས་ཇི་ལྟར་བྱ་བ། ཞར་བྱུང་ལྷའི་རྣལ་འབྱོར་རོ། །དང་པོ་ལ་གསུམ། ལྟ་སྟངས་
དངོས། དེའི་དགོས་པ། དེ་དུས་ཀྱི་དམ་ཚིག་གོ །དང་པོ་ལ་བཞི་ལས། དང་པོ་སོ་སོའི་མཚན་ཉིད་ནི་ལྷའི་རྣལ་འབྱོར་ལ་གནས་ ཤིང་ང་རྒྱལ་
དང་ལྡན་པས་མིག་འབྲས་ཧཱུཾ་ལས་རྡོ་རྗེར་བྱིན་གྱིས་བརླབས་ཏེ། དེ་ལ་བསྒྲུབ་བྱའི་གཟུགས་བརྙན་མིག་འབྲས་གཉིས་ལ་
ཤར་བར་བྱས་ལ་ལྟུང་བ་སོགས་གང་བྱ་བར་འདོད་པའི་བསམ་པས་རླུང་དང་བསྟུན་ནས་མིག་གི་བལྟ་ སྟངས་སོ་སོར་བྱས་ན་_ལས་
རྣམས་སོ་སོར་འགྲུབ་ཅེས་སྟོན་པ་ནི། མཉམ་པར་མ་རུངས་ཞེས་བློ་ཀ་གསུམ་མོ ་དེའང་སྒྲུབ་བྱའི་གཟུགས་བརྙན་མིག་གཉིས་ལ་
མཉམ་པར་ཤར་བར་བྱས་ནས། གདུག་པ་ཅན་ལྟུང་བར་བྱའོ་སྙམ་པ་མ་རུང་བའི་སེམས་ཀྱིས་མིག་འབྲས་གཉིས་དཔྲལ་བའི་དབུས་སུ་བལྟས་ནས་ཐུར་དུ་ཕབ་
པ་ཅན་གྱིས་སྒྲུབ་བྱ་རྟག་ཏུ་ལྟུང་བར་བྱེད་པར་བརྗོད་ཅིང་། དབང་གི་ལྟ་སྟངས་ནི། སྒྲུབ་བྱ་གཡོན་ན་གནས་པར་བྱས་ནས་བལྟས་ཏེ། གཡས་སུ་བཅུག་ན་
འགྲུབ་པར་འགྱུར་ལ། ཡང་གཡོན་པ་བས་ནི་སྒྲུབ་བྱའི་གཟུགས་བརྙན་གཉིས་མིག་ལ་ཤར་བར་བྱས་ནས། གཡས་པའི་ཆ་ནས་བཀུག་ལ་གཡོན་ཕྱོགས་སུ་
བསྒྱུར་ན། དགུག་པའི་ལྟ་སྟངས་འགྲུབ་པ་ཉིད་དོ། །སྟེང་ནས་ཀྱང་ནི་འོག་ཏུ་བལྟས་ཏེ་སྒྲུབ་བྱའི་གཟུགས་བརྙན་གཉིས་མིག་ལ་ཤར་བར་བྱས་ནས། མིག་
གཉིས་ཀྱི་དབུ་མ་སྟེ་དབུས་དྲང་པོར་ལྟ་བར་བྱེད་པ་ནི་རེངས་པའི་ལྟ་སྟངས་ཉིད་དོ། །དེའང་སྣའི་རྩེ་མོའི་དབུས་སུ་མིག་གཉིས་ལྟ་ཞིང་གཟིར་བའོ། །གཉིས་
པ་ནི། རླུང་ཕྱིར་དབྱུང་བ་ཉིད་ཀྱིས་ལྟུང་བར་བྱེད་པ་དང་། ནང་དུ་རྔུབ་པ་ཡིས་ནི་དབང་དུ་བྱེད་པ་དང༌། ནང་དུ་མནན་ནས་དགང་བ་ཡིས་ནི་དགུག་པ་ཉིད་
ཀྱི་དང་། ཞི་བའི་ཚུལ་དུ་རྒྱུ་བ་ཡིས་རེངས་པར་བྱེད་པའོ། །གསུམ་པ་ནི། རློན་པའི་ཤིང་ སྟེ་ཆུ་ཤིང་རློན་པ་འབྲས་བུ་དང་བཅས་པའི་ཤིང་ལ་ལྟ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
115
སྟངས་བྱས་པས་འབྲས་བུ་ལྟུང་ན་ལྟུང་བར་བྱེད་པའི་ལྟ་སྟངས་གྲུབ་པ་དང་། དབང་གི་ལྟ་སྟངས་ནི་མེ་ཏོག་ཁ་ཕར་བལྟས་པ་ལ་བྱས་པས་ཚུར་འདུད་པར་
གྱུར་ན་གྲུབ་པར་རབ་ཏུ་གྲགས་ལ། རྡོ་རྗེའི་ཤིང་སྟེ་ཤིང་ཤིརིཥཎ་ལ་དགུག་པའི་ལྟ་སྟངས་བྱས་པས་གྲུབ་ན་ཁུག་པ་ཉིད་དང། རླུང་གིས་རབ་ཏུ་གཡོ་བ་དང་
བཅས་པའི་རྩ་ལ་རེངས་པའི་ལྟ་སྟངས་བྱས་པས་མི་གཡོ་བར་གནས་ན་རེངས་པར་བྱེད་པའི་ལྟ་སྟངས་གྲུབ་པའི་རྟགས་ཉིད་དོ། །ཞེས་བྱ་བ་ནི་གྲུབ་
ཚད་ཀྱི་ལྟས་བརྟག་པའོ། །བཞི་པ་ནི། ཟླ་དྲུག་ཅེས་བྱ་བ་ནི་ཁྱད་པར་གྱི་བསྙེན་སྒྲུབ་ཀྱི་དུས་བསྐྱེད་རིམ་ལ་བརྟན་པ་ཐོབ་ནས་
ལྟ་སྟངས་ཀྱི་དམིགས་པ་ཟླ་བ་དྲུག་ཏུ་བར་མ་ཆད་པར་གོམས་པའི་སྦྱོར་བ་ཡིས་ལྟ་སྟངས་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། །དེས་ན་ཚུལ་འདི་ལ་
ཡིད་གཉིས་ཀྱིས་འཁྲུལ་བར་མི་བྱ་སྟེ་སངས་རྒྱས་རྫུ་འཕྲུལ་བསམ་གྱིས་མི་ཁྱབ་པ་དང་ལྡན་པས་གསུངས་པས་ཡིད་ཆེས་པའི་གནས་ཡིན་པའི་ཕྱིར་
དང༌། ཡང་བསྐྱེད་རིམ་བརྟན་པའི་གང་ཟག་དེ་ཉིད་སངས་རྒྱས་དང་འདྲ་བར་རྫུ་འཕྲུལ་བསམ་གྱིས་མི་ཁྱབ་པས་སོ། །གཉིས་པ་ བསྒྲུབས་པའི་
དགོས་པ་ནི། དེ་ལྟ་བུའི་ལྟ་སྟངས་བཞི་པོ་དེ་བསྒྲུབས་ནས་ནི་རྣལ་འབྱོར་པ་མཁས་པས་གདུལ་བྱ་སེམས་ཅན་ རྣམས་བསྟན་པའི་ལམ་ལ་
གཞུག་པར་བྱའོ། །ཞེས་བྱ་བའོ། །གསུམ་པ་དེའི་དུས་ཀྱི་དམ་ཚིག་ལ་གཉིས། བསྲུང་བའི་དམ་ཚིག་དང་། བཟའ་བའི་དམ་ཚིག་གོ །
དང་པོ་ནི། གསད་པའི་ལྟ་སྟངས་ཅིའི་ཕྱིར་མ་གསུངས་ཤེ་ན། གསད་པར་བྱ་བའི་ལྟ་སྟངས་སོགས་སེམས་ཅན་ལ་གནོད་པ་རྣམས་
ལུགས་འདི་ལ་བྱ་བ་མིན་ཏེ་ཡེ་ཤེས་ཀྱི་དམ་ཚིག་ངེས་པར་ཉམས་པར་འགྱུར་བའི་ཕྱིར་རོ། །ཞེས་བྱ་སྟེ་སངས་རྒྱས་ཀྱི་བསྟན་པ་ལ་
སེམས་ཅན་གཞུག་པ་ལ་ལྟ་སྟངས་བཞི་པོ་ཉིད་ཀྱིས་འགྲུབ་པའི་ཕྱིར་རོ། །འོ་ན་རྒྱུད་གཞན་ལས་གསད་པའི་ལྟ་
སྟངས་གསུངས་སོ་ཞེ་ན། གསོ་བ་གྲུབ་ན.དེའི་ཚེ་བྱ་བའོ། །སྤྱིར་_ཡང་རྩ་བའི་ལྟ་སྟངས་བཞི་དང་ཚར་གཅད་དང་རྗེས་
སུ་གཟུང་བ་ ལེགས་པར་གྲུབ་ན་གསད་པ་དང༌། ནམ་མཁའ་ལ་འགྲོ་བ་ལ་སོགས་པ་ཡན་ལག་གི་ལྟ་སྟངས་བསམ་
གྱིས་མི་ཁྱབ་པ་གྲུབ་པ་དང་བཟློག་པ་གཉིས་ཀ་འགྲུབ་པས་རྩ་རྒྱུད་འདིར་བཞི་ ཁོ་ན་གསུངས་ལ། སཾ་པུ་ཊ་ལ་
སོགས་པ་གཞན་ནས་སྤྲོ་བའང་གསུངས་སོ། །མདོར་ན་ཚར་གཅད་དང་རྗེས་གཟུང་གཉིས་ཀ་མ་གྲུབ་ན་སེམས་
ཅན་ལ་གནོད་པར་འགྱུར་ལ.སེམས་ཅན་ལ་གནོད་པ་ཙམ་གྱིས་ནི་ཕྱག་རྒྱ་ཆེན་པོའི་དངོས་གྲུབ་རྙེད་པརམི་འགྱུར་རོ། གཉིས་ཀ་གྲུབ་ན་
ཉེས་པ་མེད་དེ་ཐེག་པ་ཆེན་པོ་ནི་སྙིང་རྗེ་གཙོ་བོར་གྱུར་པས་སེམས་ཅན་ལ་གནོད་པ་དང་བསླུ་བ་སྤངས་ནས་ནི་སེམས་ཅན་སྡུད་
པའི་ཕྱིར་སྙིང་རྗེའི་བསམ་པས་བྱ་བ་མ་ཡིན་པ་ཐམས་ཅད་ ཀྱང་བྱ་སྟེ། སེམས་ཅན་གྱི་དོན་དུ་བཀག་པ་རྣམས་ཀྱང་
གནང་བའམ། སེམས་ཅན་ལ་གནོད་པ་མ་ཡིན་ན་རང་གི་རྟོགས་པ་འཕེལ་བར་བྱ་བའི་ཕྱིར་ཡང་ཞེས་བྱ་བར་
དགོངས་སོ དེས་ན་གཞན་ལ་ཕན་བདེ སྒྲུབ་པ་ལྷུར་བླང་བར་བྱའོ། །གཉིས་པ་ལ་གཉིས། དུས་རྒྱུན་གྱི་དམ་ཚིག་དང་། དངོས་གྲུབ་ཀྱི་རྒྱུ་སྐྱེ་བ་
བདུན་པའོ། །དང་པོ་ནི། དངོས་གྲུབ་སྒྲུབ་པ་དེ་ལ་ཁ་ཟས་ཀྱི་དམ་ཚིག་ཏུ་བཟའ་བར་བྱ་བ་ནི་.ན་དང་ག་_དང་ཧ་ མིང་ཡིག་གི་དང་པོ ར་ཡོད་པ་ན་
ར་སྟེ་མི་དང་། ག་བི་བ་གླང་། ཧསྟི་གླང་པོ་ཆེའི་ཤ་དང་། །ཞེས་བྱ་བ་ལ་སོགས་པ་མིང་གི་མཐའ་ན་ཤ་ཡོད་པའི་ཨཤྭ་རྟ་དང་། ཡང་མིང་
གི་དང་པོར་ཤ་ཡོད་པ་ཤཱ་ན་ཁྱིའི་ཤ་སྟེ་ཞེས་པ་དང༌། འོག་གི་གཞུང་ཡར་བླངསྟེ་དེར་མ་ཟད་ནང་གི་བདུད་རྩི་ལྔ་ཡང་དེ་བཞིན་དུ་བཟའ་བར་བྱ་སྟེ་ཞེས་པས་
བཟའ་བའི་དམ་ཚིག་བསྟན་ཏེ། ཤ་ལྔ་བདུད་རྩི་ལྔ་ནི་ལས་དང་པོ་པས་རི་ལུ་ཆོ་ག་བཞིན་བྱས་ཏེ་བཟའ་འོ། །
གོམས་ནས་ནི་ཇི་ལྟར་རིགས་པས་སོ། །དེའི་དགོས་པ་ནི་ཀྱེའི་རྡོ་རྗེའི་དངོས་གྲུབ་ཀྱི་རྒྱུ་སྟེ། མཐར་ཐུག་ཏུ་རྟོག་པ་
ཐམས་ཅད་ཞི་བར་བྱེད་པའོ། །གནས་སྐབས་སུ་ནི་མཁའ་འགྲོ་ཐམས་ཅད་འདུ་བ་དང་གྲུབ་པའི་ཕྱིར་དང་བཅུད་



116
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལེན་དུ་འགྱུར་བའི་ཕྱིར་ཏེ། དཔལ་གསང་བ་འདུས་པ་ལས། ཤ་ཆེན་དམ་ཚིག་མཆོག་གིས་ནི། །རྡོ་རྗེ་གསུམ་
མཆོག་འགྲུབ་པར་འགྱུར། །ཞེས་བྱ་བ་ལ་སོགས་པ་དང་། རྡོ་རྗེ་གུར་ལས། མི་བསྐྱོད་བརྟེན་པའི་རྣལ་འབྱོར་
པ། །ནད་རྣམས་ཐམས་ཅད་རྣམ་པར་སྤངས། །ཞེས་བྱ་བ་ལ་སོགས་པའོ། །འདི་དག་ཀྱང་དེ་བཞིན་གཤེགས་པ་
ལྔར་ཤེས་པའི་རྣལ་འབྱོར་པས་ཡིན་གྱི། གཞན་དུ་ཁྱི་ཕག་གི་སྤྱོད་པ་ཡང་འགྱུར་ཏེ། དགོངས་པ་ལུང་བསྟན་པ་
ལས། གསང་བ་འདུས་པ་མི་ཤེས་པར། །སྦས་པའི་དམ་ཚིག་སྤྱོད་བྱེད་ཅིང་། །ཁྱི་དང་ཕག་དང་ཁྭ་རྣམས་
ཀྱི། །སྤྱོད་པ་དག་ནི་སྟོན་པར་བྱེད། །ཅེས་བྱ་བ་ལ་སོགས་པ་གསུངས་པ་ལྟ་བུའོ། །དེ་བས་ན་ཤ་ལྔའང་དེ་བཞིན་
གཤེགས་པ་ལྔར་གདན་བཞི་པ་ལས་གསུངས་པ། རྡོ་རྗེ་ལྕགས་ཀྱུ་མི་བསྐྱོད་པ། །གནས་ཀྱི་ལྕགས་ཀྱུ་རིན་ཆེན་
འབྱུང་། །དོན་ཡོད་རྒྱལ་པོའི་ལྕགས་ཀྱུ་སྟེ། །དཔག་མེད་གཡོ་བའི་ལྕགས་ཀྱུ་ཡིན། །ལྕགས་ཀྱུ་ཆེ་ལ་དགོད་པ་
ནི། །ཡེ་ཤེས་ལྔ་རུ་གསུངས་པའོ། །ཞེས་དངོས་གྲུབ་དགུག་པར་བྱེད་པས་ན་ལྕགས་ཀྱུ་ཞེས་བྱ་བའི་མིང་གིས་གསུངས་སོ། །
བདུད་རྩི་ལྔ་ནི་རིགས་ལྔའི་ངོ་བོར་གནས་པ་ཡིན་ཏེ། ཕྱག་རྒྱ་ཆེན་པོ་ཐིག་ལེ་ལས། རིན་ཆེན་འབྱུང་ལྡན་ཁྲག་
ཅེས་བསྟན། །སྣང་བ་མཐའ་ཡས་ཁུ་བར་བརྗོད། །དོན་ཡོད་གྲུབ་པ་ཤ་ཆེན་ཏེ། །མི་བསྐྱོད་པ་ནི་རྡོ་རྗེ་ཆུ། །
རྣམ་པར་སྣང་མཛད་དྲི་ཆེན་ཏེ། །ཞེས་སོ། །འདི་དག་གི་དབྱེ་བའང་བླ་མའི་མན་ངག་དང་བཅུད་ཀྱིས་ལེན་གྱི་
བསྒྲུབ་པའི་གཞུང་དུ་ཤེས་པར་བྱའོ། །གཉིས་པ་ནི་བཟའ་བ། གཞན་ཡང་སྐྱེ་བ་བདུན་པ་སྟེ། ཀྱེ་ཡི་རྡོ་རྗེ འི་རྒྱུད་
ལས་རྒྱས་པར་གསུངས་པའི་མཚན་ཉིད་ཅན་གྱི། །ཅེས་བྱ་བ་ལ་སོགས་པ་སྟེ་རྒྱུད་རྒྱས་པར་གསུངས་ཞེས་བྱ་བའི་དོན་
ཏེ་ མིའི་སྐྱེ་བ་ལན་བདུན་བར་མ་ཆད་དུ་བླང་པའང་དེ་ནས་མཚོན་ཅིང་ཤེས་པར་བྱ་སྟེ། དེའི་དགོས་པ་ནི་དགའ་བྲལ་གྱི་དགའ་བ་ལ་སྨོད་པ། ལྷན་ཅིག་
སྐྱེས་པའི་ཡེ་ཤེས་དེ་ཉིད་སྐྱེ་བ་བདུན་པའི་ཤ་ཟོས་པས་ནི་འགྲུབ་པར་འགྱུར་བའོ། །དེའི་མཚན་ཉིད་ནི་གཞན་གྱི་ཡིད་འཕྲོག་པའི་སྐད་སྙན་པ་དང་། མིག་
དཀར་ནག་ཕྱེད་ཅིང་འཛུམ་པ་བུལ་བ་དང་ལྡན་པ་དང་། དྲི་ལྷག་པར་ཞིམ་པ་དང་། ལུས་གཟི་བརྗིད་ཆེན་པོ་ཅན་དང་ལྡན་པ་ཚེས་བཅོ་ལྔའི་ཟླ་བ་ལ་དེའི་གྲིབ་
མའང་བདུན་དུ་འགྱུར་བ་སྟེ་དེ་ལྟ་བུའི་མཚན་མ་མཐོང་ནས་རྣལ་འབྱོར་པ་ཡིས་དེ་ཉིད་སྐྱེ་བ་བདུན་པར་མཚོན་པར་བྱ་སྟེ། དེའི་ཤ་ནི་བླངས་ཏེ་ཟོས་པ་ཙམ་གྱིས་
ནི་སྐད་ཅིག་ལ་ནི་མཁའ་སྤྱོད་དུ་འགྲོ་བར་འགྱུར་ཏེ། འདི་ནི་རྟེན་ཅིང་འབྲེལ་པར་འབྱུང་བའི་ཆེ་བ་བསམ་གྱིས་མི་ཁྱབ་པའོ། །
གཉིས་པ་ཞར་བྱུང་ལྷའི་རྣལ་འབྱོར་ལ་གཉིས་ལས། བཤད་པར་དམ་བཅའ་ནི། ཀུ་རུ་ཀུལླེའི་སྒྲུབ་ཐབས་བཤད་པར་བྱ་སྟེ་ཞེས་པ་སྟེ་ ཀུ་རུ་ཀུལླེའི་
སྒྲུབ་ཐབས་ནི་ ལྷ་མོ་འདི་ལྟ་སྟངས་ཀྱི་རྣལ་འབྱོར་ལ་སྔགས་པས་ལྟ་སྟངས་ཀྱི་ཁྱད་པར་གྱི་རྣལ་འབྱོར་ཏེ། ལྷོ་ཕྱོགས་ཏེ་ ཀུ་རུ་
ཀུལླེ་ན་རང་བྱུང་དུ་བཞུགས་པའམ། སྒྲོལ་མ་སྐུ་མདོག་དམར་མོའི་ཁྱད་པར་རོ། །དེའི་སྒྲུབ་པ་རྒྱས་པ་ནི་གོང་
དུ་རྒྱུད་རྒྱས་པའི་དགུ་པར་མངོན་རྟོགས་གསུངས། དངོས་གྲུབ་ཀྱི་རྟགས་ནི་བརྟག་པ་བཅུ་གཉིས་པར་ཀུ་རུ་ཀུལླེས་
དངོས་གྲུབ་ཐམས་ཅད་སྒྲུབ་པར་གསུངས་པ་དེ་འདིར་དབང་གི་ལས་ཙམ་དུ་བསྡུས་པའོ། །དོན་དངོས་ལ་གཉིས། ལྷའི་
སྐྱེད་ཆོག་དང་། དེའི་ཕན་ཡོན་ནོ། །དང་པོ་དེའི་མངོན་པར་རྟོགས་པ་ནི། རང་ཉིད་ཀུ་རུ་ཀུལླེར་སྐད་ཅིག་གིས་བསྐྱེད་
ལ། དེའི་ཐུགས་ཀར་ཧཱི བསམས་ཏེ་དེ་ལས་འོད་བྱུང་བས་བླ་མ་དང་ཀུ་རུ་ཀུལླེ་སངས་རྒྱས་དང་བཅས་པ་སྤྱན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
117
དྲངས་ལ། དེ་ལ་མཆོད་པ་དང་། བདུན་པོ་དག་པ་དང༌། ཚངས་པའི་གནས་བཞི་བསྒོམ་པ་དང་། སྟོང་པ་ཉིད་
ཀྱི་བར་ཁ་བསྐང་ངོ༌། །ཚོགས་གཉིས་བསགས་པའི་རྗེས་དེ་ནས། སྟོང་པའི་ངང་ལས་པད་ཉིའི་སྟེང་དུ་རང་སེམས་ཀྱི་ངོ་བོ་ དྷཱི ལས་
བྱུང་བའི་ལྷ་མོ་ནི། །ཞེས་བྱ་བ་ལ་སོགས་པ་སེམས་ཅན་ལ་ཆགས་ཤིང་རྗེས་སུ་འཛིན་པས་ཁ་དོག་དམར་ཞིང་དགའ་བ་བཞིའི་རང་བཞིན་
ཕྱག་བཞི་མ་སྟེ། དང་པོ་གཉིས་ཀྱིས་ཨུཏྤ་ལ་དམར་པོས་མཚན་པའི་མདའ་དང་གཞུ་རྣ་བ་གཡས་པའི་དྲུང་དུ་འགེངས་པའི་ལག་པ་མ་གཡོན་པའི་འོག་མས་
ཨུཏྤ་ལ་དམར་པོ་དང་། གཡས་ཀྱི་འོག་མས་ལྕགས་ཀྱུ་འཛིན་ཅིང༌། དཀྱིལ་ཀྲུང་ཕྱེད་པའི་གར་སྟབས་ཀྱིས་བཞུགས་པ་ཞེས་རྡོ་རྗེ་ཆོ་ག་ཡན་ལག་
གསུམ་ལས་བསྐྱེད་པའི་ཁ་དོག་དམར་མོ་ནི་དབང་གི་ཡིན་གྱི། ལྟུང་བ་ལ་ནག་མོ། དགུག་པ་ལ་སེར་
མོ། རེངས་པ་ལ་ལྗང་གུར་བྱའོ། །དེ་ལྟར་དམ་ཚིག་པ་བསྐྱེད་ནས། ཡེ་ཤེས་པ་གཞུག་པ་དང་དབང་བསྐུར་
ནས་དབུ་རྒྱན་ལ་སྣང་བ་མཐའ་ཡས་ཀྱི་བར་ཡན་ལག་བཞི་རྫོགས་པར་བྱས་ལ། ཐུགས་ཀའི་ཟླ་བར་ཧཱུྃ༔ ལ་
སྔགས་ཀྱིས་བསྐོར་བ་ལ་དམིགས་ལ་སྔར་གྱི་སྔགས་བཟླའོ། །གཉིས་པ་ཕན་ཡོན་ལ། རབ་བསམ་གཏན་གྱིས་འགྲུབ་པ་ནི། དེ་ལ་
ལྷ་མོ་འདི་ནི་གང་ཟག་དབང་པོ་རབ་ ཀྱིས་བསྒོམས་པ་ཙམ་གྱིས་_ནི་འདོད་པ་དང་གཟུགས་དང་གཟུགས་མེད་པ་གསུམ་མམ་ས་འོག་ས་
སྟེང་ས་བླའི་འཇིག་རྟེན་གསུམ་པོ་མངོན་དུ་བྱེད་པས་གྲུབ་པའོ། །འབྲིང་བཟླས་བསྒོམ་གཉིས་ཀྱིས་གྲུབ་པ་ནི་.དབང་པོ་འབྲིང་ནི་ལྷའི་
རྣལ་འབྱོར་དང་ལྡན་པས་ལས་སྦྱོར་གྱི་ཚེ་འབུམ་ཕྲག་གཅིག་ གིས་རྒྱལ་པོ་རྣམས་དབང་དུ་འགྱུར་ཞིང་ཅེས་བྱ་བ་ལ་སོགས་པ་ ནི་ཁྲི་ཡིས་
འཇིག་རྟེན་ཕལ་པ་རྣམས་དབང་དུ་འགྱུར་བ་ཉིད་དང་། བྱེ་བ་ཕྲག་གཅིག་བཟླས་པས་ཕྱུགས་དང་གནོད་སྦྱིན་དང་། སོགས་ཀྱིས་བསྡུས་པ་ཡི་དྭགས་རྣམས་
དབང་དུ་འགྱུར་རོ། །འདིར་གནོད་སྦྱིན་གྱི་སྐད་དོད་ཡཀྵ་དང་། འདབ་ཆགས་ཀྱི་སྐད་དོད་པཀ་གཉིས་རྒྱ་ཡིག་ལ་འཁྲུལ་པ་ཡོད་པས་འདབ་ཆགས་སུ་བསྒྱུར་
ན་ལེགས་ཞེས་འགའ་ཞིག་གསུངས། འབུམ་ཕྲག་བདུན་གྱིས་ནི་ལྷ་མ་ཡིན་རྣམས་དབང་དུ་འདུ་ཞིང་། འབུམ་ཕྲག་གཉིས་ཀྱིས་ནི་ལྷ་རྣམས་དབང་དུ་འགྱུར་
བ་ཉིད་དང་། བརྒྱ་ཕྲག་གཅིག་གིས་ནི་སྔགས་པ་ལམ་ལ་སྦྱངས་པ་རྣམས་དབང་དུ་འདུ་བ་ཉིད་དེ། ཅི་ཙམ་གྱིས་དབང་པོ་གསལ་བ་དང་དྭངས་པ་ཙམ་གྱིས་
དབང་དུ་བྱའོ། །དབང་པོ་ཐ་མ.ས་གྲུབ་པའི་རྫས་སྦྱོར་ལ་སོགས་པ་ནི་ལེའུ་གཉིས་པ་དང་། གཞན་ལས་ཀྱང་གསུངས་
སོ། །ལེའུ་བཅུ་གཅིག་པ་ཚིགས་སུ་བཅད་པ་བཅོ་ལྔའི་རྣམ་པར་འགྲེལ་པ་བསྟན་ཟིན་ཏོ།། །།བརྟག་པའི་དོན་ནི་
ཀྱེའི་རྡོ་རྗེ་ནི་སྟོང་པ་དང་སྙིང་རྗེ་གཉིས་སུ་མེད་པའི་དོན་ཡིན་ལ། དེའི་རྣམ་པ་ནི་ཁྲོ་ཆགས་ཀྱི་སྐུའོ། །མཁའ་
འགྲོ་མ་ནི་དོན་ཆོས་ཀྱི་སྐུ་ནམ་མཁའ་ལྟར་མི་རྟོག་པས་མཁའ་འགྲོ་མ་ཡིན་ལ། དེའི་རྣམ་པ་གཟུགས་ཀྱི་སྐུ་རྫུ་
འཕྲུལ་གྱིས་ནམ་མཁའ་ལ་འགྲོ་བས་མཁའ་འགྲོའི་སྐུར་སྟོན་པ་སྟེ་གུར་ལས། སྔོ་བེ་ཧ་ཡ་ས་ག་མ། སངས་རྒྱས་ཁམས་ཞེས་རྣམ་
པར་བརྟགས། །ནམ་མཁའ་ཀུན་ཏུ་སྤྱོད་གྲུབ་པ། །མཁའ་འགྲོ་མ་ཞེས་རབ་ཏུ་བཤད། །ཅེས་པའོ། །དྲྭ་བ་ནི་སྒྱུ་མའམ་ཚོགས་ སྐུ་གསུམ་པོ་
དེ་འབྲེལ་ཞིང་སེམས་ཅན་གྱི་ཁམས་ཐམས་ཅད་ལ་ཁྱབ་པས་སོ། །སྡོམ་པ་ནི་སཾ་བ་ར་སྟེ། སཾ་སུ་ཁ་བདེ་བ། བ་ར་མཆོག་སྟེ་བདེ་
བ འི་མཆོག དེ་བརྙེས་ཤིང་མི་མཐུན་ཕྱོགས་སྡོམ་པ་དང་ཡོན་ཏན་གྱི་ཚོགས་རྫོགས་པས་ཏེ། མཉམ་སྦྱོར་ལས། སམ་ཞེས་བྱ་བ་བདེ་བར་བཤད། །
སངས་རྒྱས་ཀུན་གྱི་བདེ་ཆེན་པོ། །སྒྱུ་མ་ཐམས་ཅད་མཉམ་སྦྱོར་བས། །མཆོག་ཏུ་བདེ་བས་བདེ་བའི་མཆོག །ཅེས་སོ། དེ་ལྟ་བུའི་བརྗོད་བྱ་སྟོན་
པ་ནི་རྗོད་བྱེད་ཀྱི་རྒྱུད་དོ། །དེའང་བརྟག་པ་དང་པོ་མངོན་པར་རྟོགས་པའི་རིམ་པ་བཞིན་བསྟན་པའི་ཕྱིར། རྡོ་རྗེ་
སྙིང་པོ་ཞེས་སྨོས་ཏེ། རྡོ་རྗེ་སྙིང་པོར་གྱུར་པས་རྡོ་རྗེ་སྙིང་པོ་སྟེ་རྒྱུ་དང་ལམ་དང་འབྲས་བུ་གསུམ་མོ། །དེས་ན་རྡོ་རྗེ་ནི་



118
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྟོང་པ་ཉིད། སྙིང་པོ་ནི་དེ་མངོན་དུ་གྱུར་པ་སངས་རྒྱས་ཉིད་རྡོ་རྗེ་སྙིང་པོ་མངོན་པར་བྱང་ཆུབ་པ་ཡིན་ལ། དེ་སྟོན་པའི་གཞུང་འདི་ལའང་རྡོ་རྗེ་སྙིང་པོ་མངོན་
པར་བྱང་ཆུབ་པ་ཞེས་བཏགས་སོ། ཡང་ན་ཞུ་བ་པོ་རྡོ་རྗེ་སྙིང་པོས་ཞུས་པའི་དོན་དུ་གསུངས་པས་རྡོ་རྗེ་སྙིང་པོ་མངོན་པར་བྱང་ཆུབ་པ་སྟེ། དེ་ལྟར་ཡང་
རྡོ་རྗེ་རྩེ་མོ་ལས། གདུལ་བྱ་འཕགས་པའི་སྐྱེས་མཆོག་ཉིད། །དེ་ནི་རྡོ་རྗེ་སྙིང་པོར་བརྗོད། །ཅེས་སོ། །དེའི་
མངོན་རྟོགས་ཡིན་པས་ན་མངོན་པར་བྱང་ཆུབ་པའོ། །བརྟག་པ་ནི་རྟོག་པས་བརྟགས་པ་སྟེ། ཡང་དག་པར་ན་ཆོས་
ཐམས་ཅད་བརྗོད་པ་དང་བྲལ་_བས་མིང་དང་བརྡ་དང་ཐ་སྙད་ཀྱིས་བསྟན་བྱར་མ་གྲུབ་ཡང་ ཐ་སྙད་དུ་སངས་རྒྱས་ཐབས་ལ་མཁས་པས་མིང་
དང་བརྡའི་སྒྲར་བརྟགས། གཟུགས་མེད་ཀྱང་གཟུགས་སུ་བརྟགས་ཏེ་ཉམས་སུ་བླང་བར་སྟོན་པ་ནི། ཆོས་ཀུན་
ཚིག་གི་སྤྱོད་ཡུལ་མིན། །སྒྲ་རུ་ཡང་ནི་འདི་རུ་བརྟགས། །ཆོས་ཀུན་རྟོག་པའི་སྤྱོད་ཡུལ་མིན། །རྟོག་པར་ཡང་
ནི་འདི་རུ་བསྟན། །དེ་བས་ངོ་མཚར་ཆོས་འདི་ལ། །རྟོག་པས་བརྟག་པ་ཡིན་པར་བཤད། །ཅེས་རྡོ་རྗེ་རྩེ་མོ་ལས་
སོ། །དེ་ཉིད་བསྡུས་པ་ལས། སངས་རྒྱས་རྣམས་ཀྱི་རྟོག་མེད་པའི། །ཡེ་ཤེས་རྟག་པ་ཉིད་འགྱུར་བ། །མི་རྟོག་
པ་ཡི་ཡེ་ཤེས་ལ། །བརྟགས་པས་རྟོག་པ་ཞེས་བརྗོད་དོ། །ཞེས་གསུངས་པའི་ཕྱིར་རོ་ རྒྱལ་པོ་ཞེས་པ་རཱཛ་གསལ་བ་ལའོ་
ཞེས་པ་ལྟར་བརྗོད་བྱའི་དོན་གསལ་བར་བྱེད་པས་ན་རྒྱལ་པོ་སྟེ། །བརྟག་པ་དང་པོའི་ཚིགས་སུ་བཅད་པ་སུམ་བརྒྱ་དང་ཉི་ཤུ་རྩ་ལྔའི་
རྣམ་པར་བཤད་པའོ། །རྫོགས་སོ།། །།སྤྲོས་བྲལ་བདེ་ཆེན་ལྷན་ཅིག་སྐྱེས། །ཆོས་དབྱིངས་ཡེ་ཤེས་བདག་
མེད་མར། །ཕྱག་འཚལ་བླ་མའི་གསུང་བཞིན་དུ། །བརྟག་པ་གཉིས་པའི་བཤད་སྦྱར་བྲི། །དེ་ལྟར་བརྟག་པ་དང་
པོ་མངོན་པར་རྟོགས་པའི་རིམ་པ་དང་སྦྱར་ནས་རྩ་བའི་རྒྱུད་ཀྱི་ཚུལ་དུ་བསྟན་ནས། བརྟག་པ་གཉིས་པ་རྒྱུད་ཕྱི་མའི་
ཚུལ་དུ་འཆད་དོ། །དེའང་ཇི་ལྟར་རྒྱུད་ཕྱི་མ་ཡིན་སྙམ་ན། སྔ་མ་ལ་མ་ལྟོས་པའི་མངོན་པར་རྟོགས་པ་སོ་སོར་
སྟོན་པ་ཡིན་ན་རྒྱུད་ཕྱི་མ་མ་ཡིན་མོད། འདི་ནི་སྔ་མའི་བཤད་པ་ཉིད་དུ་སྟོན་ཏེ། སྤྱོད་པའི་ལེའུ་ལས་གང་བཤད་
པ་ཞེས་བྱ་བ་ལ་སོགས་པ་རྒྱས་པར་བྱེད་དོ། །དེ་བས་ན་རྒྱུད་འདི་མཐའ་དག་གིས་གང་ཟག་གཅིག་མངོན་པར་
རྫོགས་པར་འཚང་རྒྱ་བའི་ཆ་རྐྱེན་དུ་སྟོན་ལ། དེ་ནི་དམིགས་པར་བྱ་བའི་ཡུལ་འབྲས་བུའི་རྒྱུད་དང༌། དེ་ཐོབ་པར་
བྱེད་པའི་ཐབས་ལ་རིམ་པ་གཉིས་འཁོར་དང་བཅས་པ་དང༌། དེ་ཉམས་སུ་ལེན་པ་ལ་སྣོད་དུ་རུང་བ་དགོས་པས་
སྨིན་པར་བྱེད་པ་དབང་བསྐུར་བ་སྟེ། མངོན་པར་རྟོགས་པའི་གཙོ་བོ་རྣམས་རིམ་པ་བཞིན་བརྟག་པ་དང་པོར་བསྟན་
ལ། བརྟག་པ་གཉིས་པ་འདིས་དེ་དག་གི་མ་ཚང་བ་ཁ་བསྐང་བ་དང་མི་གསལ་བ་གསལ་བར་བྱེད་པས་རྒྱུད་ཕྱི་
མར་འཆད་དོ། །ལེའུའི་འབྲེལ་གྱི་དབང་དུ་བྱས་ན་ སྤྱིའི་ཆིངས་ཀྱིས་མི་འཆིང་བར་ལེའུ་རེ་རེ་ཞིང་སྐབས་ཀྱི་དོན་སོ་སོར་འཆད་པས་
སྤྱིར་རྒྱུད་ཕྱི་མ་འདིར་མི་གསུང་ཡང་ཅུང་ཟད་ཙམ་བརྗོད་ན། དེ་ལྟར་དབང་ཐོབ་པས་སེམས་ཅན་གྱི་དོན་བྱེད་པ་ལ་
ལྟ་སྟངས་ཀྱི་སྒོ་ནས་སེམས་ཅན་གདུག་པ་ཅན་གཞུག་པ་བསྟན་ནས། གདུལ་བྱའི་སྐྱེ་བོ་དམན་པ་རྣམས་རྗེས་སུ་
གཟུང་བའི་ཕྱིར་རབ་ཏུ་གནས་པ་དང་སྦྱིན་སྲེག་སྟོན་ཏོ་ཞེས་བྱ་བར་འབྲེལ་ལོ། །དེ་ལ་དུམ་བུ་བཅུ་གཉིས་སུ་གནས་
པ་ལས་ཐམས་ཅད་ལ་ལྔ་ལྔ་སྟེ། བརྗོད་བྱ་དང་། རྗོད་བྱེད་དང་། མངོན་པར་རྟོགས་པ་དང་། བཤད་པའི་རྒྱུད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
119
ཀྱི་ཐད་སོ་གང་གིས་འཆད་པ་དང་། རྩ་བའི་རྒྱུད་ཀྱི་ཐད་སོ་གང་དུ་ཁ་བསྐང་བའོ། །དེ་ལས་ལེའུ་དང་པོ་འདིའི་
བརྗོད་བྱ་ནི་ བསྐྱེད་པའི་རིམ་པའི་སྤྱི་དོན་ཡིན་ཞིང་། རྗོད་བྱེད་ཡན་ལག་དང་ཡི་གེས་འཆད་དོ། །འདིའི་མངོན་པར་
རྟོགས་པ་ནི་གཙོ་བོར་ཐུན་མོང་གི་དངོས་གྲུབ་བསྒྲུབ་པའི་མངོན་པར་རྟོགས་པ་ལྔ་ལས་སྐུ་གཟུགས་ལ་སོགས་པ་
བྱིན་གྱིས་བརླབ་པའི་དོན་དུ་རབ་ཏུ་གནས་པ་དང་། ལས་མཐའ་དག་བསྒྲུབ་པའི་ཕྱིར་སྦྱིན་སྲེག་དང་འབྲེལ་ལོ། །
བཤད་པའི་རྒྱུད་ནི་རྡོ་རྗེ་གུར་གྱི་ལེའུ་དགུ་པ་དང་བརྒྱད་པ་དང་བཅུ་བཞི་པ་དང་། སཾ་པུ་ཊའི་བདུན་པའི་དང་པོ་དང་
བདུན་པ་དངོས་དང་སྦྱར་བར་བྱའོ། །རྩ་བའི་རྒྱུད་ཀྱི་ལེའུ་གཉིས་པར་ཁ་བསྐངས་ལ། ཡང་ན་རྡོ་རྗེ་སློབ་དཔོན་གྱི་
ལས་ནི་དབང་བསྐུར་བ་དང་རབ་ཏུ་གནས་པ་དང་སྦྱིན་སྲེག་གསུམ་གཙོ་བོ་ཡིན་ལ། དེའང་རབ་ཏུ་གནས་པའི་རྒྱུད་
ལས། དཀྱིལ་འཁོར་སྦྱིན་སྲེག་མ་གཏོགས་པར། །རབ་གནས་གཞན་དུ་བསྟན་ཡོད་མིན། །ཞེས་གསུངས་པ་
ལྟར་རབ་གནས་ནི་དཀྱིལ་འཁོར་དང་འབྲེལ་ལ། སྦྱིན་སྲེག་ནི་ལྷ་མཆོད་པ་ཉིད་ཀྱི་ཕྱིར་ཡང་ལེའུ་བཅུ་པར་མ་ཚང་
བ་ཁ་བསྐང་བ་ཡིན་ནོ། །དེ་ལྟར་དོན་ལྔ་ལྔས་ལེའུ་འོག་མ་རྣམས་ལ་ཡང་ཞིབ་ཏུ་སྦྱར་བར་བྱའོ། །གཞུང་གི་དོན་
ལ་རྡོ་རྗེ་སྙིང་པོས་གསོལ་བ། བཅོམ་ལྡན་འདས་ཞེས་བོས་ནས། རྡོ་རྗེ་སྙིང་པོ་བདག་ལ་ཞེས་བྱ་བ་ལ་སོགས་པ་རྣམས་ནི་ལེའུ་བཅུ་
པར་མ་གསུངས་པས་ཞུས་པ་སྟེ། སངས་རྒྱས་ཐམས་ཅད་གཅིག་བསྡུས་པ་ནི་དོན་དམ་པར་སྟོང་པ་དང་སྙིང་རྗེ་
གཉིས་སུ་མེད་པར་འདུས་པས་དེ་ལ་ནི་རབ་ཏུ་གནས་པ་ལ་སོགས་པ་བྱར་མེད་ཀྱང་ཀུན་རྫོབ་ཏུ་ལས་དང་པོ་པ་སྤྲོས་
པ་དང་ལྡན་པ་རྣམས་ལ་རྟེན་དམ་ཚིག་པ་གཅིག་ལ་དེ་བཞིན་གཤེགས་པ་ སྐུ་གསུམ་གྱི་བདག་ཉིད་ཅན་ཐམས་ཅད་གཅིག་ཏུ་
སྡད་ ཅིང་དབྱེར་མི་ཕྱེད་པར་བྱེད་པའོ། །དེ་བས་ན་དམན་པ་དེ་ མཆོག་ཏུ་བྱིན་གྱིས་རློབ་པས་ན་རབ་ཏུ་གནས་པ་ཞེས་བྱ་
སྟེ་གསེར་འགྱུར་གྱི་རྩི་དང་འདྲ་ལ། དེས་སེམས་ཅན་ཐམས་ཅད་ཀྱི་དོན་ནུས་པའི་ཕྱིར་སྤྱན་དབྱེ་བ་ཞེས་བྱ་ སྟེ་ལོང་བས་མིག་
རྙེད་པ་ལྟ་བུ་ཡིན་ཞིང༌། མཆོད་པའི་འོས་སུ་གྱུར་པའི་ཕྱིར་མངའ་དབུལ་བ་ཞེས་ཀྱང་བྱ སྟེ་རྒྱལ་པོ་རྒྱལ་སར་འཐོན་པ་ལྟ་
བུའོ། །མཚན་ཉིད་བཟང་པོ་ནི་ཆོ་ག་ཡོངས་སུ་དག་པ་ལས་བྱུང་བའི་ཕྱིར་བཟང་ཞིང་དགེ་བ་སྟེ་བཟང་པོ་དྲུག་ དང༌
ལྡན་པ་དག་གོ །རིམ་པ་ཇི་ལྟར་ཞེས་བྱ་བ་ནི། དེ་དང་འབྲེལ་པའི་སྦྱིན་སྲེག་ཀྱང་ཞེས་བྱ་བར་དགོངས་སོ། །བཅོམ་
ལྡན་འདས་ཀྱིས་བཀའ་སྩལ་པ་ཞེས་བྱ་བ་ལ་སོགས་པས་ལན་སྟོན་ཏེ། འདི་ལ་སྤྱིའི་དོན་དང་ཡན་ལག་གི་དོན་གཉིས་
ལས། དང་པོ་ལ་བཟང་པོ་དྲུག་སྟེ། རྟེན་དང༌། དུས་དང་། སློབ་དཔོན་དང༌། གནས་དང༌། ཡོ་བྱད་
དང༌། ཆོ་ག་ཡོངས་སུ་དག་པ་བཟང་པོ་སྟེ་དེ་དག་ཀྱང་རྒྱུད་ཀྱི་མངོན་པར་རྟོགས་པར་བལྟ་བར་བྱའོ། །ཡན་ལག་
གི་དོན་ལ་ཆོ་གའི་རིམ་པ་དང༌། སློབ་དཔོན་གྱི་མཚན་ཉིད་དང༌། མཆོད་པའི་ཆོ་ག་སྟེ། གཞུང་ལོ་དུམ་བུ་
གསུམ་དུ་གནས་པ་ལས། དང་པོ་ནི། རྒྱུད་རྒྱས་པ་ལས་ཅི་ ལྟར་གསུང་པ་བཞིན་སྟ་གོན་གྱི་ཞི་བ། དངོས་གཞིའི་དུས་སུ་རྒྱས་
པ། རྗེས་སུ་ཞི་བའི་སྦྱིན་སྲེག་བྱས་ནས་ནི། །ཞེས་བྱ་བ་ལ་སོགས་པ་ ནུབ་གཉིས་པ་དངོས་གཞིའི་ཚེ་དཀྱིལ་འཁོར་དམ་པ་བཞེངས་པ་
དང༌། དེའི་ཐོ་རང་སྔ་བར་སྐུ་གཟུགས་ཀྱི་བགེགས་དང་ཡོན་བདག་གི་སྡིག་པ་དང་། རྟེན་གྱི་དྲི་མ་སྦྱོང་པ་དང༌། ནུབ་དང་པོ་ལ་དཀྱིལ་འཁོར་དང་འབྲེལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
120
བའི་སྟ་གོན་དང་། ཁྲུས་བྱ་བ་ལ་སོགས་པ་རྣམས་བྱས་ནས་ནི་ཡེ་ཤེས་པ་ནམ་མཁའ་ཁྱབ་པར་བཞུགས་པའི་སངས་རྒྱས་སྤྱན་དྲངས་པ་ཀུན་སྐུ་གཟུགས་དམ་
ཚིག་པར་བསྐྱེད་པའི་སྙིང་ཁར་སྒོ་མ་བཞིའི་སྔགས་དང་ཕྱག་རྒྱ་དང་ཏིང་ངེ་འཛིན་གྱིས་རབ་ཏུ་གཞུག་ཅིང་དབང་བསྐུར་ནས་རིགས་བདག་གིས་རྒྱས་གདབ་
པའོ། །གཉིས་པ་ནི། སྔགས་ཀྱི་ཕ་རོལ་ཏུ་སོན་པ་སྟེ། དེ་ཉིད་བཅུ་ལ་སོགས་པ་ཤེས་པ་དང་། སྔོན་ཆད་དེ་ རྒྱུད་
དང་མན་ངག་སོགས་སྔགས་ཀྱི་ཕ་རོལ་ཏུ་སོན་པ་དང༌། རབ་མཐོང་སྟེ་སྔོན་ཆད་རབ་གནས་ཀྱི་ལས་ཀྱི་ཆོ་ག་མཐོང་བ་
དང༌། རང་གི་འདོད་པའི་ལྷའི་རྣལ་འབྱོར་ལ་མཉམ་པར་བཞག་པ་སྟེ་རྣལ་འབྱོར་ལ་གནས་ཤིང་བསྙེན་པ་རྫོགས་པར་
བྱས་པའོ། །གསུམ་པ་ནི། ཨོཾ་བཛྲ་པུཀྵེ་ཡཿ ཧཱུཾ་ཞེས་བྱ་བ་ལ་སོགས་པའོ་ སྟེ་མཆོད་པ་འབུལ་བའི་ཆེད་དུ་སྔགས་བསྟན་པ་
ལས། ཨོཾ་ཨཱ་ཧཱུྃ་གསུམ་ནི་བྱིན་གྱིས་རློབ་པ། སཱཧཱ་ནི་གཞི་ཚུགས་ཤིག་པ་སྟེ་སྔར་བཤད་པ་རྣམས་དྲན་པར་བྱའོ། །སོ་སོའི་སྔགས་ལ་བཛྲ་པུལླེ་ནི་རྡོ་རྗེ་མེ་
ཏོག་དང་དེ་བཞིན་དུ་ངྷ་པེ་བདུག་སྤོས། དེ་པོ་མར་མེ། གྷནྡྷེ་དྲི། ཌུ་བེ་དུ་ལྷ་བཤོས། དེའང་རྡོ་རྗེ་ནི་རང་བཞིན་སྟོང་པ། མེ་ཏོག་སོགས་སྣང་བ་སྒྱུ་མ་
སྟེ། སྣང་སྟོང་ཟུང་འཇུག་གམ། བདེན་གཉིས་དབྱེར་མེད་ཀྱི་ངོ་བོར་ཤེས་པའི་སྒོ་ནས་བྱིན་གྱིས་རློབ་པ་དང་མཆོད་པར་བྱེད་པའི་དོན་ཏོ། །ཚིག་གི་
དོན་ནི་གོ་སླ་སྟེ་མཆོད་རྫས་སྣ་ཚོགས་པ་རྣམས་སྟོང་པའི་ངང་ལས་ཧཱུྃ་ལས་ནི་ལྷ་རྫས་ཀྱི་མཆོད་པ་ཡོངས་སུ་རྫོགས་པར་བསྐྱེད་ཅིང་བྱིན་གྱིས་བརླབ་པ་
དང༌། དེ་ནས་མེ་ཏོག་ལ་སོགས་པ་བཤད་མ་ཐག་པའི་སྔགས་ཀྱིས་དབུལ་བ་ཉིད་དོ། །གཞན་ཡང་གོང་མའི་རྒྱུད་དེ་རྒྱུད་རྒྱས་པར་རབ་གནས་བརྟག་པ་ཉི་ཤུ་
པའམ་དེ་ཉིད་བསྡུས་པ་སོགས་ཀྱི་ཆོ་གའི་རིམ་པས་དབུལ་བར་བྱ་ཞིང་། མེ་ཏོག་གི་སྔོན་དུའང་མཆོད་ཡོན་དང་ཞབས་བསིལ་ལ་སོགས་འབུལ་བའི་ཚུལ་
གོང་མ་རྒྱུད་རྒྱས་པ་སོགས་བཞིན་ཏེ། གུར་ལས་ཀྱང་གསུངས་པའོ། །ཞི་བར་ཞེས་བྱ་བ་ལ་སོགས་པས་སྦྱིན་སྲེག་སྟོན་ཏེ། འདི་ལ་
དྲུག་སྟེ། ཐབ་ཁུང་། སྲེག་རྫས། མེ་ལྷ་སྤྱན་དྲངས་པ། སའི་ལྷ་མོ་མཁྱེན་པར་གསོལ་བ། མེ་ལྷ་གཤེགས་སུ་གསོལ་བ། མཆོད་པའི་སྔགས་བསྟན་
པའོ། །དང་པོ་ལ་དབྱིབས་ནི་ཞི་བའི་ཐབ་ཁུང་ནི་ཟླུམ་པོ་ཉིད་དང་། རྒྱས་པ་ཉིད་ཀྱི་ཐབ་ཁུང་ནི་གྲུ་བཞི་པ་དང༌། གསད་པའི་ལས་ལ་ནི་གྲུ་གསུམ་དུ་བརྗོད་
ཅིང་གྲུ་གསུམ་འདི་ཉིད་ལ་ནི་ལྷག་མ་བསྐྲད་པ་དང་རེངས་པ་ལ་སོགས་པའང་སྒྲུབ་པར་བྱའོ། །ཚད་ནི་རྒྱར་ཁྲུ་གང་དང་ནི་དཔངས་སུ་ཁྲུ་ཕྱེད་ཉིད་དུ་བྱ་བ་ནི་ཞི་
བའི་སྟེང་དང་འོག་ཏུ་སྟེ་རྒྱ་དང་ཟབས་སུ་ཡིན་ཅིང༌། རྒྱར་ཁྲུ་དོ་དང་ནི་དཔངས་སུ་ཁྲུ་གང་ཉིད་ནི་རྒྱས་པའི་ཐབ་ཀྱི་སྟེང་དང་འོག་ཏུ་བརྗོད་ལ། དབང་གི་ཐབ་
ཀྱི་ཚད་ཀྱང་ཞི་བ་དང་འདྲ་ཞིང་། རྒྱར་སོར་མོ་ཉི་ཤུའི་འཕངས་སུ་དེ་ཡི་ཕྱེད་ནི་གསད་པའི་ཐབ་ཀྱི་སྟེང་དང་འོག་ཟབས་སུ་ཡང་ངོ༌། །ཁ་དོག་ནི་ཞི་བར་ཁ་
དོག་དཀར་པོར་འགྱུར་ཞིང་། རྒྱས་པར་གུར་གུམ་ལ་སོགས་པས་སེར་པོ་བྱ་བ་དེ་བཞིན་ནོ། །གསད་པ་ལ་ནི་དུར་ཁྲོད་ཀྱི་སོལ་བ་ལ་སོགས་པས་ཁ་དོག་ནག་
པོ་དང་། དབང་ལ་ཙནྡན་དམར་པོ་སོགས་ཀྱིས་དམར་པོར་བྱ་བར་རབ་ཏུ་གྲགས་ཤིང་། དབང་གི་ཐབ་ལ་དབྱིབས་ཚད་ཁ་དོག་ཇི་ལྟར་བཤད་པ་བཞིན་དེ་
ལྟར་དགུག་པ་ལ་ཡང་ཤེས་པར་བྱའོ། །གསད་པ་ལ་དབྱིབས་ཚད་ཁ་དོག་ཇི་ལྟར་བཤད་པ་ལྟར་ཞེ་སྡང་སོགས་ཏེ་དྲག་པོའི་ལས་ཐམས་ཅད་ལ་ཡང་ཤེས་པར་
བྱའོ། །གཉིས་པ་ནི། ཞི་བ་ལ་ཏིལ་དང་། རྒྱས་པ་ལ་ཞོ་ལས་བྱས་པའི་ཟས་མཆོག་དང་། གསད་པ་ལ་ཚེར་མ་དེ་བཞིན་ནོ། །དེར་མ་ཟད་སྡང་བ་ལ་
སོགས་པ་ལའང་ཚེར་མར་བརྗོད་ཅིང་། དབང་དང་དགུག་པ་ལ་ཨུཏྤལ་ལ་སོགས་པ་མེ་ཏོག་དམར་པོ་སྟེ། དེ་དག་ཀྱང་ལས་སོ་སོ་ལ་གཙོ་ཆེ་བའི་དབང་དུ་
བྱས་པའོ། །འོ་ན་སྲེག་རྫས་འདི་དག་གིས་བྱེད་ལས་ཅི་ཞིག་བྱེད་ཅེ་ན། སྡོམ་འབྱུང་ལས། མར་གྱིས་འབྱོར་པ་ཐམས་ཅད་བྱེད། །ཡམ་ཤིང་གཟི་བརྗིད་
རྣམ་འཕེལ་བའོ། །བུད་ཤིང་ལྷག་པར་དཔའ་བར་བྱེད། །ཀུ་ཤས་ཐམས་ཅད་སྲུང་བར་བྱེད། །ཡུངས་ཀར་དཀར་པོས་ཞི་བར་བྱེད། །འབྲས་ཀྱིས་རྒྱས་
པར་བྱེད་པར་བཤད། །ཏིལ་གྱིས་སྡིག་པ་འཇོམས་རིག་བྱ། །སོ་བས་ནོར་དང་འབྲུ་རྣམས་འགུགས། །མ་ཤས་སྟོབས་ནི་ཆེན་པོར་བྱེད། །ནས་ཀྱིས་རླུང་
གི་ཤུགས་རབ་སྟེར། །དུར་བས་ཚེ་ནི་འཕེལ་བར་བྱེད། །གྲོ་ཡིས་ནད་ནི་འཇོམས་པར་བྱེད། །འོ་མ་སྦྲང་རྩིས་ཤེས་རབ་འཕེལ། །ལག་སན་གྱིས་ནི་བདེ་
ཀུན་སྟེར། །མེས་ནི་འདོད་དོན་དངོས་གྲུབ་སྟེ། །རང་འདོད་ལྷས་ནི་གྲོལ་བར་སྩོལ། །ཞེས་སོ། །གསུམ་པ་ནི། ཨོཾ་ཨགེ་ཡེ་མཧཱ་ཏེ་ཛ་ཞེས་པ་མེ་ལྷ་
གཟི་བརྗིད་ཆེན་པོ། སརྦ་ཀརྨ་པྲ་སཱ་དྷ་ཀ་ནི་ལས་ཐམས་ཅད་སོ་སོར་སྒྲུབ་ཅིག ཀཱ་རུ་ཀྲྀཏསརྦཨརྦ་ནི་སྙིང་རྗེའི་དབང་གིས་དོན་ཐམས་ཅད་མཛོད། ཨ་
སྨིན་ས་ནི་ཧི་ཏོ་བྷ་ཝ་ནི་ཤར་ལྷོ་འདིར་ཐང་ཅིག་བཞུགས་ཞེས་པ་སྟེ་མེ་ལྷ་དགུག་པའི་སྔགས་སོ། .དེའང༌། གསང་སྔགས་མ་བཟླས་མི་
འགྲུབ་ཅིང་། །སྦྱིན་སྲེག་མ་བྱས་འབྲས་མི་འབྱིན། །གསང་སྔགས་འབུམ་ཕྲག་གཅིག་ལ་ནི། །སྦྱིན་སྲེག་ཁྲི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
121
ཕྲག་བྱ་བར་བཤད། །ཅེས་འབྱུང་བས་ན་སྔགས་མ་གྲུབ་པ་འགྲུབ་པར་བྱེད་པ་དང་། གྲུབ་པའི་འབྲས་བུ་མྱུར་དུ་
འབྱིན་པར་བྱེད་པའོ། །ཡང་དབང་བསྐུར་བ་དང་རབ་ཏུ་གནས་པ་དང་ཡང་འབྲེལ་ཏེ། དེ་ཡང་སྟ་གོན་གྱི་དུས་སུ་
སློབ་དཔོན་དང་སློབ་མའི་སྡིག་པ་ཞི་བར་བྱ་བའི་ཕྱིར་ཞི་བའི་སྦྱིན་སྲེག དངོས་གཞི་ལ་ལྷ་ཚིམ་པར་བྱ་བའི་ཕྱིར་
རྒྱས་པའི་སྦྱིན་སྲེག མཇུག་ཏུ་ལྷག་ཆད་ཁ་བསྐང་བའི་ཕྱིར་ཞི་བའི་སྦྱིན་སྲེག་གོ །སྦྱིན་སྲེག་གི་ཆོ་ག་ལ་སྦྱོར་བ་
དང་དངོས་གཞི་དང་མཇུག་གསུམ་པོ་རེ་རེ་ལ་ཆོས་དྲུག་དྲུག་སྟེ་དྲུག་གསུམ་བཅོ་བརྒྱད་དུ་ཤེས་པར་བྱ་སྟེ། མངོན་
པར་རྟོགས་པར་བལྟ་བར་བྱའོ། །བཞི་པ་ནི། མ་མ་རིན་ཆེན་ སྟེ་སྐྱེ་དགུ་རྣམས་ཀྱི་མར་གྱུར་པས་མ་མ་ཞེས་མིང་དང་རིན་ཆེན་སྣ་ཚོགས་
འཛིན་ཞེས་ཡོན་ཏན་གྱི་སྒོ་ནས་བོས་ཏེ། བདག་གིས་ཀྱེའི་རྡོ་རྗེ་ཁྲོས་པའི་ཉམས་ཅན་མཆོད་ཅིང་བསྙེན་པ་བྱས་པའི་ཚུལ་ལ་ལྷ་མོ་ཁྱོད་ནི་དཔང་དུ་གྱུར་པས་རྡོ་
རྗེ་སློབ་དཔོན་ཆེ་གེ་མོ་བདག་ནི་ཀྱེའི་རྡོ་རྗེའི་དཀྱིལ་འཁོར་བྲི་བར་འཚལ་བས་རྗེས་སུ་གནང་བར་མཛད་དུ་གསོལ་ཞེས་མཁྱེན་པར་གསོལ་བའོ་ཞེས་བྱ་བ་ནི་
སའི་ལྷ་མོ་ལ་མཁྱེན་པར་གསོལ་བ་སྟེ། འདི་ནི་དཀྱིལ་འཁོར་དང་རབ་གནས་དང་། སྦྱིན་སྲེག་གསུམ་ཀ་དང་
འབྲེལ་པ་ཡིན་ནོ། །ཚིག་གི་དོན་ལྷག་མ་རྣམས་རྟོགས་པར་སླ་ སྟེ་ལྔ་པ་ནི། སྭ་ཨནྡན་རཱི་ཝ་ས་ར་ཨརླན་ཙཞེས་པ། བདག་གི་དོན་
དང་གཞན་གྱི་དོན། སཱ་དྷི་ཏཱ་གཙྪ་ཧ་བྱ་བྷུ་ཀ་ནི་བསྒྲུབས་ཀྱིས་བཞུད་ཅིག་བྱིན་ཟ་ཁྱོད། ཨཱ་ཀ་མི་བྱ་སཱི་ཡ་ཐཱ་ཀཱ་ལེ་ནི། སླར་ཡང་ཅི་བཞིན་དུས་སུ་
བྱོན། སརྦ་སིདྡྷིམ་ཀུ་རུ་ཤ་མ་ནི་བདག་གི་དངོས་གྲུབ་ཐམས་ཅད་མཛོད་ཅེས་པ་སྟེ། མེ་ལྷ་དགའ་བའི་ངང་ནས་གཤེགས་སུ་གསོལ་བའི་སྔགས་སོ། །དྲུག་
པ་ནི། གོང་གི་མཆོད་པའི་སྔགས་ཀྱི་ཁ་སྐོང་བ། ཨོཾ་ཛ༔ ཧཱུྃ་ཝཾ་ཧོ༔ ཁཾ་རཾ་ཞེས་པ་ནི་མཆོད་ཡོན་འབུལ་བ་ཉིད་ཀྱི་སྔགས་སོ། །ཨོཾ་ནཱི་རཱི་ཏེ་ཧཱུྃ་ཁཾ་ཞེས་པ་
ཞབས་བསིལ་གྱིས་ཞབས་བཀྲུ་བའི་སྔགས་སོ། །ཨོཾ་དྷཱིདྡྷཾ་ཞེས་པ་བཟའ་བ་དང་བཅའ་བ་སྣ་ཚོགས་པའི་ལྷ་བཤོས་ཀྱི་སྔགས་སོའོ། །རབ་གནས་
དང་སྦྱིན་སྲེག་ཀྱི་ལེའུ་སྟེ་ཚིགས་སུ་བཅད་པ་བཅོ་ལྔའི་རྣམ་པར་འགྲེལ་པ་བསྟན་ཟིན་ཏོ།། །།ད་ནི་ལེའུ་གཉིས་པ་
བསྟན་པར་བྱ་སྟེ། དེ་ལ་ལེའུའི་འབྲེལ་ཅུང་ཟད་ཙམ་བརྗོད་ན། དེ་ལྟར་རྡོ་རྗེ་སློབ་དཔོན་དུ་དབང་ཐོབ་པ་དེས་
སེམས་ཅན་དམན་པ་རྗེས་སུ་འཛིན་པའི་རབ་གནས་དང་སྦྱིན་སྲེག་གསུངས་ཀྱང་། དེ་ཙམ་གྱིས་ཆོག་པར་འཛིན་པ་དགག་ཅིང་
མཆོག་རྗེས་སུ་འཛིན་པའི་མཆོག་གི་དངོས་གྲུབ་གསལ་བར་བསྟན་པར་བྱ་བའི་ཕྱིར་ལེའུ་གཉིས་པ་གསུངས་སོ
ཞེས་སྦྱར་དུ་རུང་བ་ཙམ་ལས་གཙོ་བོར་ནི་སྤྱིའི་ཆིངས་མི་དགོས་པ་བཤད་ཟིན་པ་ལྟར་རོ། །ལེའུ་འདིའི་བརྗོད་པར་བྱ་བའི་དོན་ནི་སྤྱི་དང་
སྦས་པ་མཐར་ཐུག་གསུམ་ཀ་ཡིན་ལ། དེ་གསུམ་ རྗོད་བྱེད་ཀྱི་སྒྲ་ནི་ཡན་ལག་ཡི་གེ་བསྡུས་དོན་གསུམ་ཀ_ས་འཆད་པ་
ཡིན་ཞིང་། མངོན་པར་རྟོགས་པ་ནི་ལྟ་བ་ཞར་ལས་འབྱུང་བའི་མཆོག་གི་དངོས་གྲུབ་སྒྲུབ་པའི་མངོན་པར་རྟོགས་
པ་ལྔ་ཀ་ཡིན་ ཞིང་མཐར་ཐུག་གི་འབྲས་བུ་དང་ཡང་འབྲེལ་བ་ཡིན་ནོ། །བཤད་པའི་རྒྱུད་ནི་མཆོག་གི་དངོས་གྲུབ་ཀྱི་མངོན་པར་
རྟོགས་པ་ལྔ་སྟོན་པ་ཐམས་ཅད་ཡིན་མོད་ཀྱང་། བྱེ་བྲག་ཅུང་ཟད་བརྗོད་ན། རྡོ་རྗེ་གུར་གྱི་ལེའུ་བཞི་པ་དང་བཅུ་
གཉིས་པ་ནས་བསྐྱེད་རིམ་གྱི་གནས་དང་བསྒོམ་ཚུལ་ཅུང་ཟད་བསྟན། ལེའུ་བཅུ་པ་དང་བཅོ་ལྔ་པ་ནས་སྤྱོད་པ་དང་
ཉེ་རྒྱུ། བཅུ་བཞི་པ་ནས་རིམ་པ་གཉིས་ཀྱི་ངག་ཅུང་ཟད་གསུངས་སོ། །སཾ་པུ་ཊའི་གཉིས་པའི་གསུམ་པའི་སྟོད་
དང༌། ལྔ་པའི་འོག་མ་གཉིས་དང་། དྲུག་པ་དངོས་དང་། དགུ་པའི་དང་པོ་དང་བཅུ་པའི་དང་པོ་དང་འབྲེལ་
ལ། བརྟག་པ་དང་པོ་དངོས་ནས་རིམ་པ་གཉིས་ཀྱི་ངག་ཅུང་ཟད་འབྱུང་བ་ཡིན་ནོ། །རྩ་བའི་རྒྱུད་ཀྱི་གང་དུ་ཁ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
122
བསྐང་ན། ལེའུ་གསུམ་གྱི་གནས་སྐབས་བཞིར་ཁ་བསྐང་སྟེ། ལེའུ་དང་པོར་ལྷའི་རྣལ་འབྱོར་གྱིས་མི་འཆིངས་ཤིང་
གྲོལ་བར་གསུངས་པའི་དོན་གསལ་བར་བཤད་པ་དང༌། ལེའུ་དྲུག་པའི་སྤྱོད་པའི་དོན་གསལ་བར་བཤད་པ་
དང༌། ལེའུ་བརྒྱད་པ་ཐུན་མོང་དུ་ཉེ་བའི་རྒྱུར་གསལ་བར་བྱ་བའི་ཕྱིར་བཤད་པ་དང༌། ལེའུ་དེ་ཉིད་ཀྱི་རིམ་པ་
གཉིས་ཀྱི་ སྤྱིའི་དོན་གསལ་བར་བཤད་པའོ། །དང་པོ་ལ་ཞུས་པ་དང་ལན་གཉིས་ལས། ཞུས་པའི་དོན་ནི་ལེའུ་དང་
པོར། དངོས་པོ་ཉིད་ཀྱིས་རྣམ་གྲོལ་ཞིང་། །ཞེས་ལྷའི་དངོས་པོ ་བསྐྱེད་རིམ་གྱིས་གྲོལ་བར་གསུངས་པ་ལ་ལྷ་གང་
གི་རྣལ་འབྱོར་གྱིས་གྲོལ་བར་མ་གསུངས་པའི་དོན་གསལ་བར་བཤད་པ་ལ། ཡན་ལག་གི་དོན་བརྗོད་པར་བྱ་ བ་ལ་
བཞི་སྟེ། བསྐྱེད་རིམ། སྤྱོད་པ། ཉེ་རྒྱུ། རིམ་གཉིས་ཀྱི་རྣམ་གཞག་གོ །དང་པོ་ལ་ཞུས་ལན་གཉིས་ལས་དང་པོ་ནི། བཤད་མ་ཐག་པའི་དོགས་པ་
བསལ་བའི་ཕྱིར། རྡོ་རྗེ་སྙིང་པོས་གསོལ་བ། ནམ་མཁའ་ལྟ་བུའི་ཆོས་ཉིད་སྤྲོས་བྲལ་ཀུན་ལ་ཆོས་ཅན་འཁོར་བའི་རྒྱ་མཚོར་སེམས་ཅན་ཀུ་བ་དང་འདྲ་བར་
ཅི་ལྟ་བར་འཕྱོ་བ་ལས་རང་འདོད་པའི་ལྷ་ཡི་གཟུགས་ཀྱིས་ནི་སེམས་ཅན་རྣམས་ནི་ཇི་ལྟར་ཐར་ཞིང་མཆོག་གི་དངོས་གྲུབ་འགྲུབ་པར་འགྱུར་ཞེས་ཞུ་བ་
སྟེ། ཚིག་གི་དོན་གོ་བདེ་བར་བརྗོད་པ་འདི་ནི་འཕགས་པ་རིན་པོ་ཆེ་ལ་སོགས་པའི་དགོངས་པའོ། །འདི་ལ་ཀུ་མུ་ཏིའི་དགོངས་པ་རྗེ་བཙུན་གོང་མ་རྣམས་ནི་
འདི་ལྟར་འཆད་དེ། ནམ་མཁའ་ལྟ་བུའི་ཆོས་ཀུན་ལ། །ཞེས་བྱ་བ་ལ། ནམ་མཁའ་ནི་གཟུགས་ཅན་གྱི་གོ་འབྱེད་པའི་
ཕྱིར་ཏེ། དེ་ལ་ནམ་མཁའ་མི་སྒྲིབ་པ། །ཞེས་བཤད་དོ། །དེ་དང་འདྲ་བས་ན་དེ་ལྟ་བུ་སྟེ་དགེ་བ་དང་མི་དགེ་བ་ལ་
སོགས་པའི་གོ་འབྱེད་པའི་ཕྱིར་རོ། །དེ་ལྟ་བུའི་ཆོས་ཀུན་ནི་ཕུང་པོ་དང་ཁམས་དང་སྐྱེ་མཆེད་ཀྱིས་བསྡུས་པའི་
ཆོས་རྣམས་ལའོ། །ཆོས་དེ་རྣམས་ནི་རྒྱ་མཚོ་དང་ཡང་འདྲ་སྟེ་མཐའ་ཡས་ཤིང་འདོད་ཆགས་ལ་སོགས་པའི་ཆུ་
སྲིན་ལ་སོགས་པས་རབ་ཏུ་གང་བའོ། །དེ་རྣམས་ལ་རང་གི་སེམས་ནི་ཀུ་བ་དང་འདྲ་སྟེ། ཇི་ལྟར་རྒྱ་མཚོར་ཀུ་བ་
ཕྱོགས་ཀུན་ཏུ་རླུང་གིས་དེད་ནས་འཕྱོ་བ་དེ་བཞིན་དུ་དགེ་བ་དང་མི་དགེ་བའི་དབང་གིས་མཐོ་རིས་དང་ངན་སོང་ལ་
སོགས་པ་རྣམས་སུ་འཕྱོ་བ་དེ་ལ་ཀུ་བ་ལུས་ཀྱིས་འདྲེན་པ་དང་འདྲ་བར་རང་གི་ལྷའི་སྐུས་འགྲུབ་པར་འགྱུར་རོ་ཞེས་
གསུངས་ན། ལྷ་གང་གི་རྣལ་འབྱོར་གྱིས་འགྲུབ་པར་འགྱུར་ཞེས་ཞུ་བའི་དོན་ཏོ། སྔར། དངོས་པོ་ཉིད་ཀྱིས་རྣམ་གྲོལ་
ཞིང༌། །ཞེས་སོགས་ལྷ་དང་ཡེ་ཤེས་ཀྱིས་གྲོལ་བར་གསུངས་པ་དེ་ལ་ངེས་པ་བསྐྱེད་པའི་ཕྱིར་དུ་ཞུ་བ་ནི། རང་བཞིན་སྤྲོས་བྲལ་ནམ་མཁའ་ལྟ་བུའི་ཆོས་ཀུན་
ལ་གནས་བཞིན་དུ། སྤྲོས་བཅས་རྟོག་བློའི་དབང་གིས་རྒྱ་མཚོར་ཀུ་བ་འཕྱོ་བ་ཇི་ལྟ་བ་སེམས་ཅན་འཁོར་བར་འཁྱམས་པ་རྣམས་རང་འདོད་པའི་ལྷ་ཡི་
གཟུགས་དང་ཡེ་ཤེས་ཀྱི་ཐབས་ཀྱིས་ནི་སེམས་ཅན་དེ་རྣམས་ཇི་ལྟར་གྲོལ་ཞིང་དངོས་གྲུབ་འགྲུབ་པར་འགྱུར་བ་ལགས་ཞེས་པའོ། །དེའི་ལན་
ལ། མདོ་རྒྱས་གཉིས་ལས་དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ། .བདག་མེད་རྣལ་འབྱོར་ཞེས་བྱ་བ་ལ་སོགས་པ་
གསུངས་ཏེ། འདི་ལའང་ཀུ་མུ་ཏིའི་དགོངས་པ་རྗེ་བཙུན་གོང་མ་རྣམས་ཀྱིས་འཆད་པ་ནི། བདག་ནི་གང་ཟག་དང་ཆོས་ཀྱི་བདག་གོ །
མེད་པ་ནི་དེས་སྟོང་པ་སྟེ་ང་མེད་ན་ང་ཡིར་འཛིན་པའང་མེད་པས་བདག་གཉིས་ཀྱིས་སྟོང་པའོ། །དེ་ནི་ལྟ་བའི་ཡེ་
ཤེས་སམ། དེའི་རྣམ་པ་གང་ལ་ཡོད་པ་ནི་བདག་མེད་རྣལ་འབྱོར་ཏེ་ལེའུ་བརྒྱད་པར་བསྟན་པ་གང་ཡིན་པའོ། །
ཡང་ན་དཔལ་ཤྲཱི་ཧེ་རུ་ཀ་ཞེས་བྱ་བ། ཤྲཱི་ནི་གཉིས་མེད་ཡེ་ཤེས་ཏེ། །ཧེ་ནི་རྒྱུ་སོགས་སྟོང་པ་ཉིད། །རུ་ནི་ཚོགས་
དང་བྲལ་བ་སྟེ། །ཀ་ནི་གང་དུའང་མི་གནས་པའོ། །ཞེས་བྱ་བའོ། །དེའང་ལྟ་བའམ་ཡེ་ཤེས་སོ། །དེའི་རྣམ་པ་



123
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནི་ཞལ་བརྒྱད་པ། ཕྱག་བཅུ་དྲུག་པ། ཞབས་བཞི་པ་ལ་སོགས་པའི་མཚན་ཉིད་དང་ལྡན་པའོ། །གཞན་པའི་
སེམས་ཀྱིས་ཞེས་བྱ་བ་ནི་བདག་མེད་གཉིས་དང་ ཡི་གེ་བཞིའི་ཡེ་ཤེས་དང་བྲལ་བའི་ལྷ་གཞན་ཀུ་རུ་ཀུལླེ་ལ་སོགས་པ་
ཤེས་རབ་ཀྱི་རྣལ་འབྱོར་གཞན་དང་། ཕྱག་གཉིས་པ་ལ་སོགས་པ་ཐབས་ཀྱི་རྣལ་འབྱོར་གཞན་ལ་གནས་པར་མི་
བྱའོ། །ཇི་ལྟར་ཞེ་ན། འབྲས་བུ་འབྱུང་བ་མེད་པའི་ཕྱིར་དང་། དཔལ་གྱི་འོས་མ་ཡིན་པའི་ཕྱིར་རོ། །དེ་ལ་
འབྲས་བུ་འབྱུང་བ་མེད་པ་ནི་སྤྱིར་གསང་སྔགས་འབྲས་བུ་ལམ་དུ་བྱེད་པས་རྒྱུ་འདྲ་བས་འབྲས་བུ་འདྲ་བ་སྒྲུབ་པར་
བྱེད་པ་ལས་ལོངས་སྤྱོད་རྫོགས་པའི་སྐུ་ཞལ་བརྒྱད་ཕྱག་བཅུ་དྲུག་པ་ཡིན་ལ། དེ་རྣམ་པ་གཞན་གྱིས་ཐོབ་པར་ག་
ལ་འགྱུར། ལོངས་སྤྱོད་རྫོགས་པའི་སྐུ་དེ་ལྟར་བཞུགས་པར་ཅིས་ཤེས་སྙམ་ན། ཆོས་ཀྱི་སྐུའི་དབང་དུ་བྱས་ནས་
རྣམ་པ་གཞན་དཔལ་གྱི་འོས་མ་ཡིན་པའི་ཕྱིར་ཏེ། ཆོས་ཀྱི་སྐུ་ནི་སྟོང་པ་དང་སྙིང་རྗེ་གཉིས་སུ་མེད་པ་ཡིན་
ལ། སྟོང་པ་ཉིད་ནི་ཕྱག་བཅུ་དྲུག་དང་རྟོགས་པའི་ཁྱད་པར་ནི་ཞལ་བརྒྱད་སྤྲུལ་ལ། སྙིང་རྗེའི་སྤྱོད་པ་ནི་བསྡུ་བའི་
དངོས་པོ་བཞིའི་ཞབས་བཞིར་སྤྲུལ་ཏོ། །དེ་བས་ན་རྣམ་པ་འདིར་རིགས་སོ། །གལ་ཏེ་རྣམ་པ་དེ་ལྟ་བུ་གཞན་
ལའང་སྦྱར་དུ་རུང་མོད་སྙམ་ན། བདེན་མོད་ཀྱི། བཅོམ་ལྡན་འདས་ཀྱི་ཆོས་རྣམས་ཀྱིས་གདུལ་བྱ་གང་དང་གང་
གིས་འདུལ་བ་ལ་དེ་དང་དེའི་རྣམ་པ་གཙོར་སྟོན་པ་ཡིན་པས། རྒྱུད་འདིར་སྟོན་པས་དེ་ལྟ་བུའི་རྣམ་པར་འཕྲུལ་པ་
གཙོ་བོར་གྱུར་པར་མཛད་ནས་ཆོས་གསུངས་སོ། །དེ་བས་ན་གཙོ་བོ་ཡིན་པའི་ཕྱིར་འདི་ཁོ་ན་བསྒོམ་པར་རིགས་སོ་
ཞེས་བསྟན་གྱི། རྣམ་པ་ཐམས་ཅད་དུ་མི་འགྲུབ་ཅེས་པའང་མ་ཡིན་ནོ། །རྣམ་པ་དེ་ལྟར་ཡིན་པར་ཡང་། འོག་
ནས། ཕྱག་ནི་བཅུ་དྲུག་ཞལ་བརྒྱད་པ། །ཞེས་གསུངས་པས་ཤེས་པར་ནུས་སོ། །སློབ་དཔོན་འགྲེལ་པ་བྱེད་པ་
གཞན་དག་ནི་དཔལ་ཧེ་རུ་ཀ་དང་བདག་མེད་མ་ནི་མཚོན་པ་ཙམ་དུ་ཟད་ཀྱི། དེས་མཚོན་ནས་ལྷའི་རྣལ་འབྱོར་
གཞན་ཡང་གཟུང་ངོ༌། །གཞན་པའི་སེམས་ཞེས་བྱ་བ་ནི་བདག་དང་བཅས་པའམ། ཐ་མལ་པའི་སེམས་
སམ། ཞི་གནས་ཀྱི་མཚན་མ་ཅན་ཡིད་ལ་བྱེད་པས་ཞེས་བྱ་བར་འཆད་དོ་.རང་ལུགས་ཀྱི་འཆད་ཚུལ་འདི་ལ། འོ་ན་བདག་མེད་
མའི་རྣལ་འབྱོར་ལ་གནས་པས་ཀྱང་འབྲས་བུ་འགྲུབ་པར་མི་འགྱུར་ཏེ། ཆོས་སྐུ་མཚོན་བྱེད་ཀྱི་འབྲས་བུ་འབྱུང་བ་མེད་པའི་ཕྱིར། འདོད་པར་མི་ནུས་
ཏེ། བདག་མེད་རྣལ་འབྱོར་ལྡན་པའོ། །ཞེས་པའི་གཞུང་དང་འགལ་ལོ་ཞེས་དོགས་པ་འཇུག་པ་ལ་ཚིག་འགྲེལ་སོགས་སུ་འདིར་འམ་ཞེས་བདམ་ཀ་ལྟ་བུར་
གསུངས་ཀྱང་དོན་ནི་བདག་མེད་མ་དང་ཧེ་རུ་ཀའི་རྣལ་འབྱོར་ལ་བརྩོན་པའོ་ཞེས་འཆད་མོད། འམ་ཞེས་པའི་སྒྲ་དང་ཡང་ན་ཞེས་པའི་ཚིག་གཉིས་ཀའི་ནུས་
པས་བདམ་ཀ་ཅན་དུ་མངོན་ནོ། །དེས་ན་དོགས་པ་སྔ་མའི་ལན་ནི་རྒྱུད་འདིར་ཆོས་སྐུའི་མཚོན་བྱེད་ཕྱག་བཅུ་དྲུག་པ་ཉིད་ལ་གཙོ་བོར་བཤད་པ་དེའི་ཚེ་བདག་
མེད་མ་ལ་མཚོན་བྱེད་དེ་དག་མེད་པར་མི་འགྱུར་ཏེ་བདག་མེད་མ་ནི་དབྱིངས་དང་ཕྱག་བཅུ་དྲུག་པ་ནི་ཡེ་ཤེས་སུ་བཤད་པས་དེ་གཉིས་གཞན་མ་ཡིན་པའི་
ཕྱིར། .མེ་དང་ཚ་བ་བཞིན་ནོ། །གལ་ཏེ་དེ་ནི་ལྷ་གཞན་ལའང་མཚུངས་སོ་སྙམ་ན། ངོ་བོའི་སྒོ་ནས་བདེན་ཀྱང་རྣམ་པའི་སྒོ་ནས་མི་མཚུངས་ཏེ། རྒྱུད་
འདིར་སྙིང་པོ་ཀྱེའི་རྡོ་རྗེ་ཡབ་ཡུམ་ཉིད་འབྲས་བུ་མཐར་ཐུག་པ་གསུངས་པའི་ཕྱིར་ཞེས་པའི་ལན་ཙམ་ཞིག་དགོངས་སོ་སྙམ་དུ་སེམས་སོ། །ད་ནི་གཞུང་གི་
ཚིག་དོན་ཤིན་ཏུ་གསལ་བར་འཆད་པ་ལ། ལྷའི་རྣམ་པ་དང་སྦྱར་བ་ནི་ལེའུ་བརྒྱད་པར་བཤད་པའི་བདག་མེད་མའི་རྣལ་འབྱོར་དང་ལྡན་པའམ། ཡང་ན་ཧེ་རུ་
ཀ་དཔལ་ཏེ་ཀྱེའི་རྡོ་རྗེའི་རྣལ་འབྱོར་ལ་བརྩོན་པར་བྱ་ཡི་དེ་ལས་གཞན་ཐ་མལ་པའི་སྣང་ཞེན་གྱི་སེམས་ཀྱིས་སྐད་ཅིག་ཀྱང་དངོས་གྲུབ་འདོད་པའི་གང་ཟག་གིས་
མི་གནས་ཏེ། སེམས་དེ་ནི་ལམ་གྱི་མི་མཐུན་པའི་ཕྱོགས་དང་། དངོས་གྲུབ་ཀྱི་གེགས་ཡིན་པའི་ཕྱིར། ལྟ་བའི་ཡེ་ཤེས་ལ་སྦྱར་ན་ཆོས་ཐམས་ཅད་བདག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
124
མེད་པར་རྟོགས་པའི་རྣལ་འབྱོར་དང་ལྡན་པའམ་རྣམ་གྲངས་སམ་དབྱེ་བསྡུའི་ཁྱད་པར་ཡང་ན་ཧེ་རུ་ཀ་དཔལ་ཏེ། ཤྲཱི་ནི་གཉིས་མེད་ཡེ་ཤེས་ཏེ་ཞེས་སོགས་སུ་
བཤད་པ་ལྟར། རྣམ་ཐར་སྒོ་བཞིའི་ཏིང་ངེ་འཛིན་ལ་བརྩོན་པར་བྱའི་དེ་ལས་གཞན་མཚན་འཛིན་དང་བཅས་པའི་སེམས་ཀྱིས་སྐད་ཅིག་ཀྱང་དངོས་གྲུབ་འདོད་
པས་མི་གནས་ཏེ། སེམས་དེ་ནི། གདུག་པའི་སེམས་ནི་མི་རིགས་པས། ཞེས་རྒྱས་བཤད་ནས་འཆད་པ་ལྟར་སྤང་བྱའི་གཙོ་བོ་ཉིད་ཡིན་པའི་ཕྱིར། །
རྒྱས་བཤད་ལ་གནས་དུས་གཉིས་སམ། ལས་དང་པོ་པས་ཉམས་སུ་བླངས་ཚུལ། བརྟན་པ་ཐོབ་པས་ཉམས་སུ་བླང་ཚུལ་དང་གཉིས། དང་པོ་ལ་བཞི་ལས་
གནས་ནི། དེ་ལྟར་ལྷའི་རྣལ་འབྱོར་ལ་གནས་པ་དེས་གནས་གང་དུ་བསྒོམ་ཞེ་ན། ལས་དང་པོ་པས་བསྐྱེད་རིམ་ལ་དང་པོར་གོམས་
པར་བྱེད་པའི་དུས་ཀྱི་གནས་ནི་གང་དུ་སྔགས་པ་སྟེ་རྣལ་འབྱོར་པའི་སེམས་རྩེ་གཅིག་ཏུ་མཉམ་པར་བཞག་པའི་རྣལ་འབྱོར་འགྲུབ་པར་འགྱུར་བའི་གནས་ནི་
བཟང་པོ་ངེས་པར་བརྟག་ཅིང་བཙལ་ནས་དེར་བསྒོམ་མོ། །ཡང་ན་ཡིད་གོམས་པས་རང་གི་ཁྱིམ་དུ་སྟེ་བཀྲ་ཤིས་པའི་གནས་རྣམས་སུའོ། །མདོར་
ན། དང་པོར་གོམས་པར་བྱེད་དུས་ཀྱི། །གནས་ནི་རང་ཁྱིམ་ཞེས་བྱ་བར་སྦྱར་ཏེ། རང་གི་ཁྱིམ་མམ་ཡིད་འཐད་
པའམ་བཀྲ་ཤིས་པ་ནི་བློ་སྦྱང་བའི་གནས་ཡིན་ལ། ཕྱིས་གོམས་ནས་དུར་ཁྲོད་ལ་སོགས་པར་བྱའོ་ཞེས་ཤུགས་
ལས་ཤེས་པར་ནུས་ཏེ། དེ་བཞིན་གཤེགས་པ་རིགས་ལྔ་སོ་སོའི་བསྒོམ་གནས་རྡོ་རྗེ་གུར་ལས་བཤད་པ་བཞིན་
ནོ། །གཉིས་པ་དུས་ནི། དུས་ནམ་བསྒོམ་ཞེ་ན། ལས་དང་པོ་པའི་དུས་ནི་སེམས་སྦྱོང་བ་ལ་གཡེང་བ་ཉུང་བས་དང་
ལྷས་བྱིན་གྱིས་རློབ་པས་གཙོ་བོར་མཚན་དུས་ཡིན་ལ་ གསུམ་པ་བསམ་པ་ནི་བདག་ཉིད་སེམས་ཅན་ཐམས་ཅད་ཀྱི་དོན་དུ་སངས་རྒྱས་འགྲུབ་པར་
འདོད་པའི་སེམས་ཀྱིས་ནི་བསྒོམ་པར་བྱའོ། །ཡང་ན་བདག་ཉིད་ཀྱིས་ནི་འགྲུབ་པར་ངེས་པའི་སེམས་ཀྱིས་ནི་ཐེ་ཚོམ་མེད་པ་ལ་བྱ་སྟེ། དོགས་པ་མེད་པའི་
སེམས་ཀྱིས་ནི། །ཞེས་པ་ལྟར་རོ། །བཞི་པ་རྣལ་འབྱོར་ནི་གོང་དུ་བསྟན་པའི་རྣལ་འབྱོར་མ་བདག་མེད་མ་བསྒོམ་པར་བྱའོ། །གང་གིས་བསྒོམ་ན། བསྐྱེད་
རིམ་ལ་མཁས་པའི་ཤེས་རབ་ཅན་གྱིས་སོ། །ཡང་ན་ཧེ་རུ་ཀ་དཔལ་གྱི་གཟུགས་ཏེ། ཀྱེའི་རྡོ་རྗེའི་རྣལ་འབྱོར་བསྒོམ་པར་ ཉིས་པ་བརྟན་པ་ཐོབ་
པས་ཉམས་སུ་བླང་ཚུལ་ལ་གསུམ་ལས་དང་པོ་དུས་ནི། ཕྱིས་གོམས་ ཏེ་སེམས་བརྟན་པ་ཐོབ་ནས་ནི་ ཐ་ན་རྐང་པ་འཁྲུད་པ་དང་ལ་
སོགས་པ་ཡིན་ནོ་ཞེས་བྱ་བའམ། ཁ་ཟས་ཟ་བ་དང་འཐོར་ཐུང་གིས་ཁ་བཤལ་བ་དང་། སོ་རྩི་སྟེ་གོ་ལ་སོགས་ཟ་བ་དང་། ཙནྡན་གྱི་ཕྱེ་མས་ནི་
ལུས་དང་ལག་པ་ཉེད་པ་དང་། སྨད་གཡོགས་ཀྱིས་ནི་རྐེད་པ་འགེབས་པ་དང་། ཕྱིར་འབྱུང་བ་དང་། གཏམ་སྨྲ་བ་དང་། གཞན་དུ་འགྲོ་བ་དང་། སྟན་
ལ་འདུག་པ་དང་། སེམས་ཁྲོ་བ་དང་། རྩེ་ཞིང་དགོད་པ་དང་། བཅོམ་ལྡན་འདས་མ་སྟེ་ལས་ཀྱི་ཕྱག་རྒྱ་བསྟེན་པ་སོགས་དུས་ཐམས་ཅད་དུ་བསྒོམ་པར་
བྱའོ། །གཉིས་པ་གང་ཟག་ནི་ཤེས་རབ་དང་ལྡན་ཞིང་བརྟུལ་ཞུགས་ཅན་ཉིད་ཀྱིས་སོ། །གསུམ་པ་རྣལ་འབྱོར་ལ་བསྒོམ་བྱ་དངོས་ནི། རྣལ་འབྱོར་མ་བདག་
མེད་མ་དང་ཧེ་རུ་ཀ་ནི་རྣམ་པར་བསྒོམ་པར་བྱའོ། །གཞན་པས་མི་འགྲུབ་པ་ནི། དེ་ལས་གཞན་ཐ་མལ་པའི་སེམས་ཀྱི་ཚུལ་གྱིས་སྐད་ཅིག་ཀྱང་གནས་པར་
མི་བྱ་སྟེ། ཐ་མལ་པའི་རྟོག་པ་དང་བཅས་པའི་གདུག་པའི་སེམས་ནི་མི་རིགས་པ་ཡིན་པས་མཆོག་གི་དངོས་གྲུབ་འདོད་པས་དངོས་གྲུབ་སྒྲུབ་པའི་ཕྱིར་དུ་
མཁས་པས་འབད་པའི་སྒོ་ནས་མི་གནས་སོ་ཞེས་སྤང་བྱའི་སེམས་ལ་མི་གནས་པར་བསྟན་ཏོ། །གཞན་དག་ཐུན་མོང་གི་དངོས་གྲུབ་སྒྲུབ་པ་ལ་མཁས་པས་
འབད་ཀྱང་མཆོག་གི་དངོས་གྲུབ་མི་གནས་སོ་ཞེས་འཆད་དོ། ཡང་ན་མཚན་དུས་ནི་གཡེང་བ་ཉུང་བ་སྟེ་མཉམ་པར་བཞག་པར་བྱ་
ལ། རྐང་པ་འཁྲུད་པ་ལ་སོགས་པ་ནི་མཉམ་པར་མ་བཞག་པའི་རྣལ་འབྱོར་དུ་བྱའོ། །དེ་ནས་ལེའུ་དྲུག་པའི་ སྤྱོད་
པ་གསལ་བར་བྱེད་པ་ལ་གཉིས་ལས། བཤད་པར་དམ་བཅའ་བ་ནི་བསམ་གཏན་.དང་བཅས་པའི་སྤྱོད་པ་འདི་ནི་ཉོན་མོངས་པ་_དང༌
རྣམ་རྟོག་ཐམས་ཅད་ འཕྲལ་དུ་འཇིག་པར་བྱེད་པ་སྟེ་རྡོ་རྗེ་སྙིང་པོ་ཞེས་བོས་ནས་ཁྱོད་ལ་རྡོ་རྗེ་འཆང་ང་ཡིས་བཤད་དོ་ཞེས་སྦྱར་
རོ། །དེ་ལྟར་རྣལ་འབྱོར་ལ་གནས་པ་རྣམས་ལ། ཅུང་ཟད་དྲོད་ནི་ཐོབ་པ་ན། །སྤྱོད་པ་སྤྱད་ཅེས་གསུངས་པ་ཡིན་
ན། དྲོད་ཐོབ་པར་བྱེད་པའི་ཐབས་མྱུར་བའི་རྒྱུ་གང་ཡིན། དྲོད་རང་གི་ངོ་བོ་ནི་གང་། དེ་ལྟ་བུ་ལ་གནས་ན་གང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
125
ཟག་གང་གིས་ནི་འགྲུབ། སྤྱོད་པ་བསྒྲུབ་པའི་རིམ་པ་ནི་གང་། ཀུན་འདར་གྱི་སྤྱོད་པའི་དགོས་པ་ནི་གང་ཡིན་
ཞེས་རྣམ་པར་རྟོག་པ་ལྔ་བསལ་བའི་ཕྱིར། .བསྟན་པས་དོན་དངོས་འདི་ལ་གཉིས། སྤྱོད་པའི་སྔོན་དུ་འགྲོ་བ་དྲོད། དྲོད་ཐོབ་ནས་སྤྱོད་པ་ཇི་
ལྟར་བྱ་བའོ། །དང་པོ་ལ་ལྔ། དྲོད་ཆུང་ངུ་བརྟན་པར་བྱེད་པའི་ཐབས། ཆེ་འབྲིང་ཐོབ་པར་བྱེད་པའི་ཐབས། དྲོད་ཐོབ་པའི་རྟགས། སྤྱོད་པའི་ཕན་
ཡོན། དྲོད་ཐོབ་པའི་ཚུལ་ལོ། །དང་པོ་ལ་དུས་ནི། འདོད་ཡོན་ལ་རྩེ་ཞིང་རོལ་བས་ཞེས་བྱ་བ་ལ་སོགས་པ་དྲོད་ཆེ་འབྲིང་གི་དངོས་གྲུབ་ཀྱི་
དོན་དུ་ཡང་དུས་ཟླ་བ་ཕྱེད་ཀྱི་བར་དུ་མཚན་མོ་གསང་སྤྱོད་ཀྱིས་དྲོད་ཆུང་ངུའི་རྟོགས་པ་བརྟན་མི་བརྟན་ཡོངས་སུ་བརྟགས་ནས་རྟོགས་པར་གྱིས་ཤིག་པའོ་ཞེས་
གསུངས་སོ། །དེ་ལ་དྲོད་ཆུང་ངུ་ཐོབ་པ་བརྟན་པར་བྱེད་པའི་ཐབས་ནི་རང་བྱིན་གྱིས་རློབ་པ་དང༌། དཀྱིལ་འཁོར་
འཁོར་ལོ་སྟེ། དེ་དག་བསྒོམ་པའི་དུས་ནི་བདག་རང་གི་ཉམས་ལ་དྲོད་ཆེན་པོ་ངེས་པར་ཐོབ་བོ་སྙམ་པའི་ངེས་པ་
བྱུང་བ་ན་ དུས་ཟླ་བ་ཕྱེད་དུ་ཞེས་བྱ་བར་སྦྱར་རོ། །དགོས་པ་ནི་དྲོད་ཀྱི་དངོས་གྲུབ་ཀྱི་དོན་དུ་ཡང་ངོ༌། །བསྒོམ་
པའི་ཚུལ་གྱི་གྲོགས་ནི། བརྩེ་བས་ཞེས་བྱ་བ་ནི་འདོད་པའི་ཡོན་ཏན་ལ་རོལ་པས་སོ། །ཐབས་ཀྱི་ངོ་བོ་ནི། བསམ་པ་
ཐམས་ཅད་སྤང་བ་ནི་འཇིག་རྟེན་ཆོས་བརྒྱད་ཀྱི་རྣམ་པར་རྟོག་པ་མ་ལུས་པའོ། །དུས་ ཉི་མ་གཅིག་ཏུའང་མ་ཆད་པ་ནི་
སྐད་ཅིག་ཀྱང་བར་མ་ཆད་པར་བསྒོམ་པའོ། །གང་བསྒོམ་སྙམ་ན་ལྷའི་གཟུགས་ཞེས་བྱ་བ་ནི་རང་བྱིན་གྱིས་བརླབ་
པ་སྟེ་བདེ་བ་ལ་རོལ་བ་དང་ལུས་ལས་བྱུང་བས་ན་ལྷའི་གཟུགས་སུ་སེམས་ཤིང་བསྒོམ་པ་ཡིས་དྲོད་ཆུང་ངུའི་རྟོགས་པ་ཡོངས་སུ་བརྟག་
ཅིང་བརྟན་པར་གྱིས་ཞེས་པའོ། །གཉིས་པ་ཆེ་འབྲིང་ཐོབ་པར་བྱེད་པའི་ཐབས་ནི། ཡང་ན་རང་གཞན་དོན་ནི་ཞེས་བྱ་བ་ལ་སོགས་པ་ སྟེ་
སྒྲུབ་པ་པོ་རང་དང་གཞན་རིག་མ་དང་། སེམས་ཅན་ཐམས་ཅད་ཀྱི་དོན་ནི་རབ་ཏུ་སྒྲུབ་པའི་ཕྱིར་འཁོར་བ་ནས་ཐར་པའི་ཐབས་གཞན་ཡོད་པ་མ་ཡིན་ཏེ། རྟེན་
རིག་མ་དང་ལྷན་ཅིག་དཀྱིལ་འཁོར་འཁོར་ལོའི་ཐབས་ལ་གོམས་པར་བྱས་པས་དུས་འཕྲལ་དུ་འབྲས་བུ་ཕྱག་རྒྱ་ཆེན་པོ་མངོན་དུ་བྱེད་པ་ཉིད་དོ་ཞེས་པས་
དཀྱིལ་འཁོར་འཁོར་ལོའི་ཐབས་བསྟན་ཏོ། །གསུམ་པ་དྲོད་ཐོབ་པའི་རྟགས་ནི། གལ་ཏེ་དེ་ལྟར་བསྒྲུབས་པས། བསམ་
གཏན་ཉོན་མོངས་འཇིག་བྱེད། ཅེས་བྱ་བའི་དྲོད་སྐྱེད་པར་ནུས་སམ་སྙམ་ན། ཡིད་ཆེས་པར་བྱ་བའི་ཕྱིར་དེའི་
རྟགས་དྲོད་རང་གི་ངོ་བོ་བསྟན་པ་ནི། འཇིགས་སྨྱོ་ཞེས་བྱ་བ་ལ་སོགས་པའོ། །དེ་ལ་དྲོད་ཅེས་བྱ་བ་ནི་བསྒོམས་པ་
ལས་བྱུང་བའི་རྣལ་འབྱོར་པའི་སེམས་ཀྱི་མཐུའོ། །དེ་ལ་ཆེ་འབྲིང་གསུམ་མོ། །དེ་ལ་དྲོད་ནི་རྣམ་པ་གསུམ་
སྟེ། དེའི་དང་པོ་ཆུང་ངུའི་རྟགས་ནི་འཇིག་རྟེན་གྱི་ཆོས་ཀྱི་རྣམ་པར་རྟོག་པས་མི་རྫི་བ་སྟེ། མི་དང་མི་མ་ཡིན་པ་ལ་
འཇིགས་པ་དང་སེམས་སྨྱོ་.བ་དང་ཞེས་བྱ་བ་ལ་སོགས་པ་ནི་དེ་བཞིན་དུ་ལུས་ལ་སྡུག་བསྔལ་དྲག་པོ་དང་ཡིད་ལ་མྱ་ངན་གྱིས་གདུང་བ་
དང༌། རིམས་ལ་སོགས་པས་འཚེ་བ་དང༌། འདོད་ཆགས་དང་ཞེ་སྡང་དང་གཏི་མུག་མངོན་སུམ་དུ་རྒྱུ་ཆེ་བས། སྒྲུབ་པ་པོ་ཉིད་ཉོན་མི་མོངས་
ཤིང་། འཇིག་རྟེན་ཆོས་བརྒྱད་ཅི་རིགས་མགོ་སྙོམ་པའོ་ཞེས་པས་བསྟན་ཏོ། །དེའང་འཇིག་རྟེན་གྱི་ཆོས་བསྟོད་པ་ལ་སོགས་པ་
བརྒྱད་ལ་དགོས་པ་མེད་དོ་ཞེས་ངེས་པར་ཤེས་པ་ཙམ་ནི་མ་ཡིན་ཏེ། རང་གི་ནང་ནས་ཏིང་ངེ་འཛིན་གྱི་ཉམས་ཀྱི་
སྣང་བ་ལ་ཐམས་ཅད་ལ་མཉམ་པ་ཉིད་དུ་འཆར་བ་སྟེ། སྟེའུ་ཙནྡན་དུ་མཉམ་པ་_ཆགས་བྲལ་ཞེས་ནི་བརྗོད་པ་ཡིན། ཞེས་
བྱ་བ་ལ་སོགས་པ་ལྟ་བུའོ། །དྲོད་འབྲིང་དང་ཆེན་པོ་ནི། ཕན་དང་གནོད་པའི་འབྲས་འབྱུང་བ། །ཞེས་བྱ་བ་



126
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སྟེ། ཕན་པ་ནི་རྗེས་སུ་གཟུང་བའོ། །གནོད་པ་ནི་ཚར་གཅད་པའི་འབྲས་བུ་སྒྲུབ་བྱ་ལ་འབྱུང་བའོ། །དེ་དག་ཀྱང་སྔགས་
ལ་སོགས་པ་ལས་བྱུང་བའི་ནུས་པ་ལྟ་བུ་མ་ཡིན་ཏེ། རང་གི་སེམས་ཀྱི་མཐུས་ཞེས་བྱ་བའོ། །དེ་དག་ཀྱང་ འདིའི་
ཞར་ལ་ཚར་གཅད་དམ་རྗེས་སུ་གཟུང་བ་གང་རུང་ཞིག་ནུས་པ་ནི་འབྲིང་ཡིན་ལ་གཉིས་ཀ་ནུས་པ་ནི་ཆེན་པོའོ། །དེ་
ལྟར་གྲུབ་ན་སྤྱོད་པ་སྤྱད་པར་གདམས་པ་ནི། དེ་ལྟར་ངེས་པར་ཤེས་ནས་ནི། །སྤྱོད་པ་སྤྱད་ན། ཇི་ལྟར་ན་དེ་ནི་སྐད་
ཅིག་ཀྱང་རྣལ་འབྱོར་པ་དེ་ངུ་འབོད་སོགས་སུ་གནས་པར་འགྱུར་ཏེ་མི་གནས་པར་ངེས་སོ་ཞེས་གསུངས་ཏེ། དེ་བས་ན་དེ་ཁོ་ན་ཉིད་དང་
ལྡན་པའི་སེམས་ཀྱི་མཐུ་ཡོད་པ་རྣམས་ཀྱིས་སྤྱད་ན་འབྲས་བུ་འགྲུབ་པར་འགྱུར་ལ། དེ་ལྟ་མ་ཡིན་པར་དེ་ཁོ་ན་ཉིད་
རྟོགས་པའི་སེམས་ཀྱི་མཐུ་མ་ཐོབ་པར་སྤྱོད་པ་སྤྱད་ན་ནི་ངུ་འབོད་དུ་གནས་པར་འགྱུར་ཞེས་བྱ་བའི་དོན་ཏེ། དཔལ་གསང་བ་
གྲུབ་པ་ལས། དཔེར་ན་སྐྱེས་བུ་ལ་ལ་ཞིག །སྨན་དང་སྔགས་སོགས་མི་འཛིན་པར། །དུག་སྦྲུལ་མགོ་ལ་འཛིན་
བྱེད་པ། །གཤིན་རྗེའི་ཁར་འགྲོ་ཁོ་ནར་ཟད། །དེ་བཞིན་དེ་ཉིད་མེད་བཞིན་དུ། །ངོ་མཚར་ཆེ་བ་ལྟར་བྱེད་པ། །
ཇི་སྲིད་ནམ་མཁའ་གནས་ཀྱི་བར། །ཤི་བའི་འོག་ཏུ་དམྱལ་བར་འགྲོ། །ཞེས་གསུངས་པ་ལྟ་བུའོ་དེས་ན་ངན་སོང་
ལས་གྲོལ་བ་དེ་ནི་དྲོད་ཆེན་པོ་ཐོབ་པའི་རྟགས་སོ། །བཞི་པ་ལ་སྒྲིབ་པ་ཤས་ཆེ་བས་ཀྱང་འགྲུབ་པར་བསྟན་པ་ནི། .གལ་ཏེ་སྤྱོད་པ་དེ་ལྟ་བུ་ལ་
གནས་ཀྱང་སྡིག་པ་ཅན་ལ་སོགས་པ་དག་གིས་འགྲུབ་པར་མི་འགྱུར་རོ་སྙམ་ན། དེ་དག་ཐམས་ཅད་ཀྱང་འགྲུབ་
པར་འགྱུར་རོ་ཞེས་རྒྱུད་ཀྱི་ཆེ་བ་བསྟན་པའི་ཕྱིར། མཚམས་མེད་ལྔ་ནི་ཞེས་བྱ་བ་ལ་སོགས་པ་གསུངས་སོ། །
མཚམས་མེད་ལྔ་ནི། ཕ་དང་མ་དང་དགྲ་བཅོམ་པ་གསོད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་
ཁྲག་འབྱིན་པ་དང་། དགེ་འདུན་གྱི་དབྱེན་བྱེད་པའོ། །གཞན་ཡང་སྐྱེ་བ་དམན་པ་གང་ཟ་མ་དང་མ་ནིང་ལ་སོགས་པ་དང་རྨོངས་པ་སྟེ་
ཤེས་རབ་ཤིན་ཏུ་ཆུང་བ་ མ་རུངས་པའི་ལས་བྱེད་པ་ཞེས་བྱ་བ་ནི་དེ་དང་ཉེ་བ་ལྔ་བྱེད་པ་སྟེ། མ་དགྲ་བཅོམ་པ་སུན་བྱས་
དང༌། །བྱང་ཆུབ་སེམས་དཔའ་ངེས་གནས་དང་། །སློབ་པ་གསོད་དང་དགེ་འདུན་གྱི། །འདུ་བའི་སྒོ་ནི་འཕྲོག་པ་
དག །མཚམས་མེད་པ་དང་ཆ་འདྲ་སྟེ། །ལྔ་པ་མཆོད་རྟེན་བཤིག་པ་ཡིན། །ཞེས་གསུངས་པ་ལྟ་བུའོ། །སྲོག་
ཆགས་གསོད་ལ་དགའ་བ་ཞེས་བྱ་བ ཤན་པ་སྟེ་དེས་ནི་མི་དགེ་བ་ལྷག་མ་རྣམས་ཀྱང་གཟུང་ངོ༌། །བལྟ་བར་མི་འོས་པས་
གཟུགས་ངན་པ། མིག་ལ་སོགས་པའི་ཡན་ལག་མ་ཚང་བ་སྟེ་ སྔར་ཡན་ཆད་དེ་ལྟར་སྤྱོད་པས་ཀྱང་འགྲུབ་སྟེ་མདོར་ན་ཉན་ཐོས་ཀྱི་
ཐེག་པ་ལས་གང་ འབྲས་བུ་འགྲུབ་པའི་གེགས་སུ་བཤད་པ་དེ་དག་ཐམས་ཅད་ཀྱང་ཐེག་པ་ཆེན་པོ་འདིར་.དྲོད་ཐོབ་ནས་
སྤྱོད་པ་སྤྱད་ན་བསམ་པ་ཙམ་གྱིས་དེ་རྣམས་ཀྱིས་དངོས་གྲུབ་འགྲུབ་པར་གསུངས་ཏེ། དཔལ་གསང་བ་འདུས་པ་ལས། གདོལ་
པ་སྨྱུག་མ་མཁན་ལ་སོགས། །གསོད་དོན་དོན་དུ་སེམས་པ་པོ། །དེ་རྣམས་ཀྱིས་ཀྱང་ཐེག་པ་ཡི། །ཐེག་མཆོག་
འདི་ལ་འགྲུབ་པར་འགྱུར། །ཞེས་གསུངས་སོ། །གལ་ཏེ་དེ་ལྟར་ན་ཆོས་དང་ལྡན་པ་རྣམས་འགྲུབ་པར་མི་འགྱུར་
རམ་སྙམ་ན། སྦྱངས་པས་མྱུར་དུ་འགྲུབ་པ་ནི། དགེ་བ་བཅུ་ལ་.གོམས་པ་དང་ཞེས་བྱ་བ་ལ་སོགས་པ་བླ་མ་དམ་པ་ལ་གུས་ཤིང་
དབང་པོ་དུལ་བ་དང་། ཐེག་པ་ཆེན་པོའི་ལུགས་ཀྱི་ཉོན་མོངས་པ་རྣམས་ཀྱི་ནང་ནས་ང་རྒྱལ་དང་། ཁོང་ཁྲོ་གཉིས་སྒྲིབ་པ་ཤས་ཆེ་བར་བཤད་པས་དེ་ལས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
127
རྣམ་པར་གྲོལ་བའི་གང་ཟག་དེས་ནི་སྤྱོད་པའི་ཐབས་ཀྱིས་རེ་ཞིག་སྟེ་མྱུར་དུ་ངེས་པར་འགྲུབ་པར་འགྱུར་རོ་ཞེས་གསུངས་ཏེ། ཕ་རོལ་ཏུ་ཕྱིན་
པས་བརྒྱུད་སྦྱང་བ་བྱས་པ་རྣམས་ནི་ངེས་པར་འགྲུབ་པར་འགྱུར་རོ། །ལྔ་པ་ནི། རིམ་གཉིས་ལ་རྟག་ཏུ་གོམས་པའི་རྣལ་འབྱོར་
གྱིས་ཉིན་དང་མཚན་དུ་མཉམ་པར་བཞག་པས་དྲོད་ཀྱི་དངོས་གྲུབ་ཆུང་འབྲིང་ཆེན་པོ་རྣམས་ཐོབ་པར་འགྱུར་རོ། དེ་ལྟར་སེམས་ཀྱི་མཐུ་ཐོབ་པ་
རྣམས་ཀྱི་སྤྱོད་པ་བསྒྲུབ་པའི་རིམ་པ་བསྟན་པའི་ཕྱིར། །འཆད་པ་ལ་གསུམ། ཀུན་འདར་གྱི་སྤྱོད་པ། ཀུན་ཏུ་བཟང་པོའི་སྤྱོད་པ། ཀུན་
འདར་སྤྱད་པའི་དགོས་པའོ། །དང་པོ་ལ་གཉིས། ཅི་སྲིད་སྤྱོད་པའི་དུས། གྲོགས་ལུང་བསྟན་པའི་ཕྱག་རྒྱའོ། །དང་པོ་ནི། ཟླ་བ་གཅིག་ཏུ་ཞེས་
བྱ་བ་ལ་སོགས་པ་གསུངས་སོ། །དེའི་དོན་ནི་འདི་ཡིན་ཏེ། ཐོག་མ་ཁོ་ནར་རིམ་པ་གཉིས་ཀྱི་རྣལ་འབྱོར་ལ་གནས་
པས་དྲོད་ཆུང་ངུ་ཐོབ་པར་བྱའོ། །དེ་ནས་བདག་གི་རྟོགས་པ་དེ་བརྟན་ནམ་མི་བརྟན་ཞེས་བརྟག་པའི་ཕྱིར་ཉིན་མོར་
ཟླ་བོ་དང་མཐུན་པའི་སྤྱོད་པ་བྱས་ལ། མཚན་མོར་ཨ་ཝ་དྷཱུ་ཏཱིའི་སྤྱོད་པས་རང་གི་རྟོགས་པ་བརྟན་མི་བརྟན་ཉམས་སད་པར་
བྱའོ། །དེས་རྟོགས་པ་དེ་ལ་གནོད་པར་གྱུར་ན་མི་བརྟན་པ་ཡིན་པས་སླར་ཡང་བསྡུས་ལ་ལམ་བསྒོམ་པ་ལ་འབད་པར་
བྱའོ། །རྟོགས་པ་ལ་མི་གནོད་པར་བརྟན་ན་ནི་དྲོད་ཆུང་ངུ་ཐོབ་པར་ངེས་པ་ཡིན་པས། རང་གི་ཡུལ་འཁོར་ སྤངས་
ནས་སྤགས་ཏེ་སྨོན་པ་བརྟུལ་ཞུགས་ཀྱི་སྤྱོད་པ་འཇིག་རྟེན་པའི་མངོན་དུ་སྤྱད་དེ། ཇི་སྲིད་དྲོད་འབྲིང་པོ་ཐོབ་ཀྱི་བར་
ཡིན་གྱི་འདི་ལ་དུས་ཀྱི་ངེས་པ་མེད་དོ། །དྲོད་འབྲིང་པོ་ཐོབ་པ་ན་ཀུན་འདར་འཇིག་རྟེན་པའི་མངོན་དུ་སྤྱད་ལ་ཀུན་ཏུ་
བཟང་པོ་གསང་སྟེ་སྤྱོད་པ་རྣལ་འབྱོར་པར་ཁས་མི་ལེན་པའི་ཕྱིར་གསང་སྤྱོད་དུ་མིང་ཐོབ་པས་སྤྱོད་པ་ཟླ་བ་གཅིག་
ཏུ་གསང་ལ་སྤྱད་ཅེས་བྱའོ། །དེ་ལ་གྲོགས་ཕྱག་རྒྱ་བཞི་སྟེ། དང་པོ་ནས་གོམས་པ་དང༌། ལུང་བསྟན་པ་
དང༌། མཐུས་བཀུག་པ་དང༌། གྲུབ་པ་ཐོབ་པ་ལས། དང་པོ་ནི་ལེའུ་དྲུག་པ་ལས་གསུངས་པས། དང་པོ་ནས་
གོམས་པའི་ཕྱག་རྒྱ་དང་ལྡན་པ་རྣམས་ལ་ནི་ལུང་བསྟན་པའི་ཕྱག་རྒྱ་མི་དགོས་ཀྱི། སྔར་ནས་གོམས་པའི་ཕྱག་རྒྱ་མེད་ན་
ལྷག་མ་རྣམས་ལ་ནི། ཇི་སྲིད་ ལུང་བསྟན་པའི་ཕྱག་རྒྱ་མ་མ་རྙེད་པ། །དེ་སྲིད་ཀྱི་བར་ ཡང་སྤྱད་དགོས་སོ་ཞེས་སྦྱར་
རོ། །དེ་ལ་གློ་བུར་གྱི་ཕྱག་རྒྱ་རྣམ་པ་གསུམ་གསུངས་ཏེ། ལུང་བསྟན་པའི་ཕྱག་རྒྱ་ནི། གནང་བ་རྙེད་འགྱུར་
ཞེས་བྱ་བ་ལ་སོགས་པའོ། །འདི་ལ་གསུམ། ལུང་བསྟན་པའི་ཚུལ། དེའི་མཚན་ཉིད། དེ་སྦྱོང་བའི་ཐབས་སོ། །དང་པོ་ནི། དེ་ལྟར་སྤྱད་པས་
མཐར་ཡི་དམ་གྱིས་འདི་ལ་ཕྱག་རྒྱ་གྱིས་ཤིག་ཅེས་གནང་བ་རྙེད་པར་འགྱུར་ཏེ། གསང་སྔགས་སྤྱོད་པའི་སྔགས་པ་དེ་ལ་རྣལ་འབྱོར་མ་ཡིས་ལུང་བསྟན་པར་
བྱ་བ་ཉིད་དོ། །དེའང་ཇི་ལྟར་སྟོན་ན། ཡུལ་ཆེ་གེ་མོ་ན་ཕྱག་རྒྱ་ཆེ་གེ་མོ་ཞེས་བྱ་བ་ཡོད་ཀྱི་དེ་ཁྱེར་ལ་དེ་དང་ལྷན་ཅིག་སྤྱོད་པ་དང་ལྡན་པས་སེམས་ཅན་གྱི་དོན་
གྱིས་ཤིག་རྡོ་རྗེ་འཛིན་པ་ཞེས་བོད་པའི་སྒོ་ནས་སོ། །གཉིས་པ་ནི། ལུང་བསྟན་པས་རྙེད་པའི་ཕྱག་རྒྱ་དེའི་ཚུལ་ཡང་མིག་གི་དཀྱུས་རིང་བས་ཡངས་
མ། གཟུགས་མཛེས་པ་དང༌། ལང་འཚོ་དར་ལ་བབ་པས་རྣམ་པར་བརྒྱན་ཅིང་སི་ཧ་ལ་སྟེ་རཀྟ་དང་ག་པུར་ཏེ་ཐིག་ལེ་རྒྱས་པ་དང་ཡང་དག་པར་ལྡན་
པའོ། །གསུམ་པ་ནི། ཕྱག་རྒྱ་དེ་ཉིད་སྔར་ལམ་ལ་མ་སྦྱང་པ་ཡིན་ན། ་དང་པོ་བྱང་ཆུབ་མཆོག་ཏུ་སེམས་བསྐྱེད་པ་ཉིད་ཀྱིས་རྣམ་པར་སྦྱང་བར་བྱ་
ཞིང་། དེ་བས་དགེ་བ་བཅུ་ལ་བརྩམས་ནས་ནི་ཕྱག་རྒྱ་དེ་ལ་ཐུན་མོང་གི་ལམ་གྱི་ཆོས་ནི་རབ་ཏུ་དབྱེ་བ་དང་། དེ་ནས་དབང་བསྐུར་ཏེ་ལྷའི་གཟུགས་ཀྱི་སེམས་
བསྐྱེད་པའི་རིམ་པ་དང་ནི་རིམ་པ་གཉིས་ཀྱི་དམ་ཚིག་གི་སེམས་ཀྱང་སྒྲུབ་པ་པོ་རང་དང་གཅིག་པ་སྟེ། མཚུངས་པ་ཉིད་དུ་མི་གྱུར་གྱི་བར་དུ་བསླབ་པ་དང་ལྷན་
ཅིག་རྣལ་འབྱོར་གོམས་པས་དྲོད་ཆེན་པོ་ཐོབ་བོ། །གཉིས་པ་ཀུན་བཟང་གི་སྤྱོད་པ་ལ་གཉིས། ཇི་སྲིད་སྤྱད་པའི་དུས། གང་དང་སྤྱད་པའི་གྲོགས་སོ། །



128
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དང་པོ་དེ་ལ་བརྟན་པའི་སྤྱོད་པ་ནི། དེ་ནས་ཀུན་ཏུ་བཟང་པོའི་སྤྱོད་པ་ ཟླ་བ་གཅིག་གིས་ ཉེ་རྒྱུ་བསྒོམ་པའི་སྐལ་ལྡན་པར་འགྱུར་པ་
འདི་ལ་ཐེ་ཚོམ་མེད་དོ། །ཞེས་བྱ་བས་ཀུན་བཟང་གི་སྤྱོད་པའི་དུས་བསྟན་ཏོ། །གཉིས་པ་ནི། ཡང་ན་རྟོགས་པ་མཉམ་པའི་
ཕྱག་རྒྱ་ནི་མཆོག་ཐོབ་པའི་བུད་མེད་ཡིན་ནོ། །ནུས་པས་བཀུག་པ་ནི། ཡང་ན་ཞེས་བྱ་བ་ལ་སོགས་པ་སྟེ་ཚིག་གི་
དོན་རྟོགས་སླ་སྟེ། འདི་ལ་གཉིས། མཆོག་ཐོབ་པ་དང་། ནུས་པས་བཀུག་པའོ། །དང་པོ་ནི། འཇིག་རྟེན་ལས་འདས་པ་མཆོག་ཐོབ་པའི་བུད་
མེད་གང་ཞིག་གཟུང་འཛིན་གྱི་རྟོག་པ་ཐམས་ཅད་ཡང་དག་པར་སྤངས་པ་སྟེ་ས་བརྒྱད་པ་ཐོབ་པ་དང་ཕྲད་ན་དེ་དང་ལྷན་ཅིག་ཀུན་བཟང་གི་སྤྱོད་པའི་མཐར་ཉེ་རྒྱུ་
བསྒོམ་པས་རྒྱུད་གཉིས་ཅིག་ཆར་དུ་སངས་རྒྱས་པར་འགྱུར་རོ། །གཉིས་པ་ནི། དེ་ལྟར་སྔར་བཤད་པའི་ཕྱག་རྒྱ་གསུམ་པོ་གང་ཡང་མེད་ན། དེ་དག་ལས་
གཞན་ཡང་ན་བདག་གི་ཏིང་ངེ་འཛིན་གྱི་ནུས་པ་ཡིས་ལྷ་མོ་དང་ལྷ་མིན་མོ་དང་། མི་མོ་རྣམས་དང་། གནོད་སྦྱིན་མོ་དང་། མིའམ་ཅི་མོ་ལས་ཀྱང་ཕྱག་རྒྱ་
བཀུག་ལ་རབ་ཏུ་བརྟག་ནས་གང་འོས་པ་དེ་ཡང་ཁྱེར་ལ་སྤྱོད་པ་སྤྱད་དོ་ཞེས་པའོ། །ཀུན་འདར་ སྤྱོད་པ་དེའི་དགོས་པ་ནི། བདག་གི་དཀྱིལ་
འཁོར་བའི་བདེ་བ་མངོན་སུམ་དུ་བྱ་བའི་ཕྱིར་དུ་སྤྱོད་པ་གང་། གང་བཤད་ པ་ཅེས་བྱ་བ་ལ་སོགས་པའོ།། སྟེ་འཇིགས་སུ་རུང་བའི་གཟུགས་
ཅན་ཏེ་རང་བཞིན་གྱི་སྤྱོད་པ་བྱ་བར་བཤད་ཅིང་དེ་བཞིན་དུ་འདོད་ཡོན་ལ་ལོངས་སྤྱོད་པའི་ཕྱིར་ཡང་མ་གསུངས་ཀྱི་འོན་ཀྱང་ཀུན་འདར་གྱི་སྤྱོད་པས་རང་གི་ཡིད་
ནི་བརྟན་ནམ་གཡོའམ་ཅི་ཞེས་རང་གི་སེམས་ནི་སོ་སོར་བརྟག་པའི་ཕྱིར་དང་ཀུན་བཟང་གི་སྤྱོད་པ་ནི་གཞན་རྗེས་སུ་བཟུང་བའི་ཕྱིར་སྤྱད་པར་གསུངས་
སོ།། །།ད་ནི་ཉེ་བའི་རྒྱུ་བསྟན་པར་བྱ་སྟེ། ཕྱག་རྒྱ་ཆེན་པོ་མཆོག་གི་དངོས་གྲུབ་ནི་ཕྱག་རྒྱ་ལ་བརྟེན་པའི་ཕྱིར་
ཏེ། རྡོ་རྗེ་གུར་ལས། མི་ཡི་ཕྱག་རྒྱ་བླངས་ནས་ནི། །དེ་ལ་ཆོས་ནི་རབ་ཏུ་དབྱེ། །དེ་དང་ལྷན་ཅིག་དངོས་གྲུབ་
འགྱུར། །ཕྱག་རྒྱའི་དངོས་གྲུབ་ཅེས་སུ་བཤད། །ཅེས་གསུངས་ལ། གཞན་ལས་ཀྱང་དེ་བཞིན་དུ་གསུངས་
སོ། །དེ་བས་ན་དང་པོ་དབང་དུས། བར་དུ་ལམ་དུས། ཐ་མ་འབྲས་བུ་མངོན་དུ་བྱེད་པའི་དུས་གསུམ་
ལས། དུས་གསུམ་གར་བསྟེན་པ་དང་། དང་པོ་དང་ཐ་མར་བསྟེན་ལ་བར་དུ་མི་བསྟེན་པ་དང་། དང་པོ་དང་
བར་པ་གཉིས་ཀ་ལ་ཡེ་ཤེས་ཀྱི་ཕྱག་རྒྱ་ཙམ་ལས་དངོས་སུ་མི་བསྟེན་ལ་ཐ་མར་བསྟེན་པ་སྟེ། གང་ལྟར་ཡང་ཕྱག་
རྒྱ་མ་བསྟེན་པར་མ་རིག་པའི་རྩ་བ་ལས་བྱུང་བའི་སྲེད་པ་མི་སྤོང་བའི་ཕྱིར་ཕྱག་རྒྱའི་རྣལ་འབྱོར་ལ་བསྔགས་སོ། །
འདིར་ཉེ་བའི་རྒྱུའི་མངོན་པར་རྟོགས་པ་བསྟན་པར་བྱ་སྟེ་མངོན་པར་རྟོགས་པར་བལྟའོ། །གཞུང་དོན་དེ་ལ་
གཉིས། ཕྱག་རྒྱ་གཉིས་ཀྱི་དངོས་གྲུབ་ལ་ཐེ་ཚོམ་བསལ་བ། འབྲས་བུ་ཇི་ལྟར་འགྲུབ་པའི་ཚུལ་ལོ། །དང་པོ་རྩོད་པ་སྤང་བའི་དོན་_ལ་ཞུས་པ་
ནི། དེ་ལྟར་འདིར་ཡང་ཕྱག་རྒྱའི་རྣལ་འབྱོར་ གྱི་འབྲས་བུ་འགྲུབ་པར་གསུངས་ལ། ལེའུ་བཅུ་པ་ལས་ཀྱང་། དངོས་
གྲུབ་མཚན་ཉིད་མི་ཕྱེད་པ། །ཕྱག་རྒྱ་རྣལ་འབྱོར་པ་ཡིས་འགྲུབ། །ཅེས་གསུངས་ན་ཕྱག་རྒྱ་བདག་མེད་མ་བསྒོམ་
པའི་རྣལ་འབྱོར་མས་ཕྱག་རྒྱའི་དངོས་གྲུབ་ཇི་ལྟར་ཐོབ་ཅེས་རྒོལ་བ་ནི། རྡོ་རྗེ་སྙིང་པོས་ གསོལ་བ་ཞེས་བྱ་བ་ལ་
སོགས་པ་ ཕྱག་རྒྱ་དང་ལྷན་ཅིག་ཉེ་རྒྱུ་བསྒོམ་པས་འབྲས་བུ་འགྲུབ་པར་གོང་འོག་ཀུན་ཏུ་གསུངས་ན། བུད་མེད་བདག་མེད་རྣལ་འབྱོར་དང་ལྡན་པ་ཡིས་
ཕྱག་རྒྱའི་རྣལ་འབྱོར་ཉེ་རྒྱུ་ཉིད་ཇི་ལྟར་འགྲུབ་པར་བརྗོད། སྒྲུབ་པ་པོ་ཡང་བུད་མེད་ཀྱི་ལུས་ཕྱག་རྒྱ་མ་དང་། རྟེན་ཕྱག་རྒྱ་མ་ཡང་བུད་མེད་དེ། དེ་ལྟར་ཕྱག་
རྒྱ་གཉིས་དག་གིས་ཕྱག་རྒྱའི་དངོས་གྲུབ་ཇི་ལྟར་གྲུབ་པར་འགྱུར་ཞེས་ཞུས་པའོ། །དེའི་ལན་ལ་_བཅོམ་ལྡན་འདས་ཀྱིས་བཀའ་སྩལ་པ་སྤྱིར་ཤེས་
རབ་ཀྱི་རྐྱེན་གྱིས་ཐབས་གྲོལ་བར་མི་འགྱུར་ཏེ། ཤེས་རབ་སྟོང་པ་ཉིད་ཡིན་པས་བྱ་བྱེད་ཀྱི་སྤྲོས་པ་དང་བྲལ་བའི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
129
ཕྱིར་རོ། །ཐབས་ཀྱི་རྐྱེན་གྱིས་ཤེས་རབ་གྲོལ་བར་འགྱུར་ཏེ། ཐབས་གསལ་བས་ཤེས་རབ་རྟོགས་པའི་ཕྱིར་
རོ། །དེས་ན་བདག་དང་རྟོགས་པ་མཉམ་པའི་ཐབས་རྙེད་ན་ནི་.དེ་དང་ལྷན་ཅིག་ཉེ་རྒྱུ་བསྒོམ་པས་རྒྱུད་གཉིས་ཅིག་ཅར་གྲོལ་
བར་འགྱུར་ལ། གལ་ཏེ་མ་རྙེད་ན་དེའི་ཚེ་ སྒྲུབ་པ་པོ་རང་གི་ལུས་ཐབས་སུ་བསྒྱུར་ལ་བྱའོ་ཞེས་སྟོན་པ་ནི། རང་གི་
བུད་མེད་ཀྱི་གཟུགས་ནི་སྤངས་ནས་གཞན། །ཞེས་བྱ་བ་ལ་སོགས་པ་¸ནི་བཅོམ་ལྡན་འདས་ཏེ་ཧེ་རུ་ཀའི་གཟུགས་སུ་གནས་
བསྒྱུར་བར་བྱ་སྟེ། དེའང་བུད་མེད་ཀྱི་ནུ་མ་སྤངས་པ་བོལྤ་སྟེ་རྡོ་རྗེར་འགྱུར་ལ། དེ་གང་དུ་གནས་ན། ཀ་ཀོ་ལ་སྟེ་པད་མའི་དབུས་སུ་ཡང་དག་པར་གནས་
སོ། །ཀ་ཀོ་ལའི་འགྲམ་གཉིས་ནི་བོ་ལའི་ངོས་སུ་དྲིལ་བུ་གཡེར་ཁ་ལྟ་བུའི་འབྲས་བུ་ཉིད་དུ་འགྱུར་ཞིང་། པད་མའི་ཟེ་འབྲུ་ནི་བོལྤ་ཅན་ཏེ་རྡོ་རྗེ་ནོར་བུ་ཉིད་དུ་
འགྱུར་རོ། །ལྷག་མ་ནི་བདག་ཉིད་ཆེན་པོ་སྐྱེས་པ་དང་བུད་མེད་འདྲ་བ་ཉིད་དེ། དགའ་བ་ཆེན་པོ་ཧེ་རུ་ཀའི་གཟུགས་སུ་བྱས་ལ། ཧེ་རུ་ཀའི་སྦྱོར་བ་སྟེ་རྣལ་
འབྱོར་དང་ལྡན་པའི་སྐྱེས་བུ་ཉིད་དོ། །དེ་ལྟར་འབད་པ་དང་རྩོམ་པ་མེད་པར་སྐྱེས་བུར་འགྱུར་ཏེ་གསལ་བར་ནུས་པའི་ཏིང་ངེ་འཛིན་དང་ལྡན་པའི་ཕྱིར་ན་རྣལ་
འབྱོར་པ་སེམས་ལ་དབང་ཐོབ་པ་དེས་འགྲུབ་བོ། །དེའི་ཕྱིར་རྟེན་མི་མཚུངས་པས་ཕྱག་རྒྱའི་དངོས་གྲུབ་ཉེ་རྒྱུ་འགྲུབ་པར་འགྱུར་ཞེས་པའོ། དེ་ལས་
།འབད་པ་མེད་པ་ནི་དཀའ་བ་མེད་པ་སྟེ་དེའི་འཐད་པ། གསལ་བར་ནུས་པའི་ཞེས་པ་སྟེ་རང་གི་སེམས་ལ་དབང་
ཐོབ་པའི་ཕྱིར་རོ་ཞེས་དགོངས་སོ། །ད་ནི་.གཉིས་པ་དེས་བསྒྲུབས་པའི་འབྲས་བུ་མི་གནས་པའི་མྱ་ངན་ལས་འདས་
པ་སྟོན་པ་ནི། ཆགས་དང་འཇིག་པ་ཞེས་བྱ་བ་ལ་སོགས་པ་སྨོས་སོ། །དེ་ལ་གཉིས་ཏེ། འབྲས་བུ་དངོས་
དང༌། དེ་ལ་རྩོད་པ་སྤང་བའོ། །དང་པོ་ལ་གཉིས་ལས། དང་པོ་མཐའ་གཉིས་ལ་མི་གནས་པའི་ཚུལ་ནི¸་གལ་ཏེ་
དངོས་གྲུབ་དེས་ཀྱང་སྐྱེ་འཆི་དང་བཅས་པར་འགྱུར་རོ་ཞེ་ན། མི་འགྱུར་ཏེ། ཆགས་པ་ནི་འཁོར་བར་སྐྱེ་བའོ། །འཇིག་པ་ནི་མྱ་ངན་ལས་
འདས་པའི་ཟད་པ་སྟེ། དེ་ལྟ་བུའི་སྐྱེ་འཇིག་¸དེ་དག་གིས་ཀྱང་འབྲས་བུའི་མཆོག་དེ་ལ་གནོན་པར་མི་འགྱུར་ཞེས་སྦྱར་
རོ། །འབྲས་བུ་ཇི་ལྟ་བུ་ཞིག་ཅེ་ན། ཐབས་དང་ཤེས་རབ་ཅེས་སྨོས་ཏེ། དེ་ལ་ཐབས་ནི་རྣལ་འབྱོར་པའོ། །ཤེས་
རབ་ནི་ཕྱག་རྒྱ་སྟེ་རྒྱད་གཉིས་དུས་གཅིག་ཏུ་གྲོལ་བའི་གང་ཟག་ཅེས་མིང་དུ་བྱའོ། །ཡང་ན་ཐབས་ནི་དམིགས་པ་
མེད་པའི་སྙིང་རྗེ་ཡིན་ལ། ཤེས་རབ་ནི་སྤོས་པ་དང་བྲལ་བའི་སྟོང་པ་ཉིད་ཡིན་པས་དེ་ལྟ་བུའི་སྟོང་པ་དང་སྙིང་རྗེ་
དབྱེར་མེད་པ་ནི་ཕྱག་རྒྱ་ཆེན་པོ་ཡིན་པས་དེ་ལ་སྔར་བཤད་པའི་ཆགས་པ་ འཁོར་བ་དང་མྱ་འདས་ཀྱི་འཇིག་པས་ཟིལ་
གྱིས་གནོན་པར་མི་འགྱུར་རོ་ཞེས་སྦྱར་རོ། །གཉིས་པ་དེའི་འཐད་པ་ནི། རྒྱུ་མཚན་.གང་གི་ཕྱིར་_ན་སྙིང་རྗེ་ཆེན་པོ་ལས་
བྱུང་བའི་ཐབས་ཀྱིས་ནི་གཞན་དོན་འཁོར་བ་ཇི་སྲིད་བར་འབྱུང་བ་ཉིད་ཀྱིས་ནི། །འཇིག་པ་མྱ་ངན་ལ་འདས་པ་མཐར་བྱེད་པའི་ཕྱིར་དང་
སྟོང་ཉིད་རྟོགས་པའི་ཤེས་རབ་ ཀྱིས་སྲིད་_པ་འཁོར་བའི་ཆགས་པ་མཐར་བྱེད་པའི་ཕྱིར། །ཅེས་སྨོས་ཏེ། ཐབས་སྐྱེ་བ་ནི་འཁོར་
བའི་མཐར་ལྟུང་ལ། འཇིག་པ་ཤེས་རབ་ནི་སྲིད་པ་མཐར་བྱས་པའི་མྱ་ངན་ལས་འདས་པའི་མཐར་ལྷུང་བའི་ཕྱིར་རོ་
ཞེས་དགོངས་སོ། །དེས་ན་འབྲས་བུ་ནི་མི་གནས་པའི་མྱ་ངན་ལས་འདས་པ་ཡིན་ནོ་ཞེས་དོན་བསྡུས་ཏེ་བསྟན་པ་
ནི། དེས་ན་ཉེ་རྒྱུ་གྲུབ་པའི་གང་ཟག་ལ་རབ་ཏུ་འཇིག་པ་མྱང་འདས་ཀྱི་མཐར་ལྟུང་བ་ཡོད་མ་ཡིན་ཏེ། སྙིང་རྗེས་འཁོར་བ་མི་གཏོང་
བའི་ཕྱིར། །སྒྲུབ་པ་པོ་དེ་ཉིད་ལ་ནི་ཆགས་པ་ འཁོར་བའི་མཐར་ལྟུང་བ་མེད་དེ་ཤེས་རབ་ཀྱིས་མྱང་འདས་མི་གཏོང་བའི་ཕྱིར། །ཅེས་
སྨོས་ཏེ། འཇིག་པ་མེད་པ་ནི་དེ་བཞིན་གཤེགས་པ་དེ་ཟག་པ་མེད་པའི་ཆོས་སྟོབས་དང་མི་འཇིགས་པ་ལ་སོགས་པ་



130
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།།
མཁྱེན་པའི་ཆ་མཐའ་དག་དང་ལྡན་པའི་ཐུགས་རྗེས་འཁོར་བ་མི་གཏོང་བས་མྱ་ངན་ལས་འདས་པ་ལ་མི་གནས་
པའོ། །དེ་ཉིད་ལ་ནི་ཆགས་པ་མེད། །ཅེས་པ་ནི་ཟད་པ་དང་མི་སྐྱེ་བ་ལ་སོགས་པ་སྤངས་པའི་ཆ་མཐའ་དག་དང་
ལྡན་པའི་ཤེས་རབ་ཀྱིས་མྱ་ངན་ལས་འདས་པ་མི་གཏོང་བས་འཁོར་བ་ལ་མི་གནས་པའོ །དེས་ན་ཉན་རང་ནི་རྟོགས་བྱ་ཐམས་
ཅད་མ་རྟོགས་པས་མྱང་འདས་ཀྱི་མཐའ་ལ་གནས་ཤིང་། སྤང་བྱ་ཐམས་ཅད་མ་སྤངས་པས་འཁོར་བའི་མཐའ་ལ་གནས་པ་ཡིན་ནོ་གསུངས་སོ། །
གཉིས་པ་དེ་ལ་རྩོད་པ་ནི། དེ་ལྟར་སྙིང་རྗེ་འཁོར་བ་མི་གཏོང་བ་ཉིད་ཆགས་པ་ཡིན་ལ། ཤེས་རབ་ཀྱིས་མྱ་ངན་
ལས་འདས་པ་མི་གཏོང་བ་ཉིད་ཟད་པ་ཡིན་ནོ་ཞེ་ན། དེ་དགག་པ་ནི། ཉན་རང་ ལ་ལ་འཇིག་པ་ མྱང་འདས་ཀྱི་ལམ་ཁོ་
ནས་འཇིག་པ་མྱང་འདས་ཀྱི་མཐར་ལྟུང་བར་འགྱུར་ལ། །འདིར་ནི་འཇིག་པ་ མྱ་འདས་རྐྱང་པའི་དངོས་པོ་སྟེ་ལམ་མེད་པས་
ཟད་པ་མྱང་འདས་ཀྱི་མཐར་ལྟུང་བ་མེད་དེ། ཞེས་དངོས་སུ་བསྟན་པའི་ཤུགས་ལ། །ལ་ལས་ཆགས་པས་ཆགས་པར་འགྱུར། །ཆགས་པའི་
དངོས་པོ་སྐྱེ་བ་མེད། །ཅེས་བསྟན་ཏེ། འཇིག་རྟེན་པ་ལ་ལ་ཆགས་པའི་ལམ་ཁོ་ནས་ཆགས་པ་སྟེ་འཁོར་བར་སྐྱེས་བར་འགྱུར་ལ། འདིར་ནི་ཆགས་པ་
འཁོར་བའི་དངོས་པོ་སྟེ་ལམ་མེད་པས། སྐྱེ་བ་འཁོར་བའི་མཐར་ལྟུང་བ་མེད་དོ་ཞེས་བློ་གྲོས་དང་ལྡན་པ་དག་གིས་ཤེས་པར་བྱའོ་ཅེས་སྨོས་ཏེ། སྐྱེ་
འཇིག་ནི་རྒྱུ་ལས་དང་ཉོན་མོངས་པས་བསྐྱེད་པའི་ཀུན་རྫོབ་ཡིན་ལ། འདི་ལ་ནི་རྒྱུ་ལས་དང་ཉོན་མོངས་པ་ཟད་པས་
འབྲས་བུ་སྐྱེ་བ་དང་འཇིག་པ་མི་འབྱུང་སྟེ། ཐེག་བསྡུས་ལས། ཉོན་མོངས་པ་ཡོངས་སུ་བཏང་བ་དང་བཅས་པའི་
འཁོར་བ་ཡོངས་སུ་མི་གཏོང་བ་སྟེ་མི་གནས་པའི་མྱ་ངན་ལས་འདས་པའོ་ཞེས་བཤད་ལ། བྱམས་པས་
ཀྱང་། ཤེས་པས་སྲིད་ལ་མི་གནས་ཤིང་། །སྙིང་རྗེས་ཞི་ལ་མི་གནས་པ། །ཞེས་པ་དང༌། ཞི་བའི་ལྷས་
ཀྱང་། རྨོངས་པ་སྡུག་བསྔལ་ཅན་དོན་དུ། །ཆགས་དང་འཇིག་མཐའ་ལས་གྲོལ་བས། །འཁོར་བར་གནས་པ་
གྲུབ་པ་ནི། །འདི་ནི་སྟོང་ཉིད་འབྲས་བུ་ཡིན། །ཞེས་བཤད་དོ། །ཉེ་བའི་རྒྱས་བསྒྲུབས་པའི་འབྲས་བུ་བཤད་ཟིན་
ཏོ། །ད་ནི་ལེའུ་བརྒྱད་པར་རིམ་པ་གཉིས་ཀྱི་དོན་གསལ་བར་བྱེད་པ་འཆད་དོ། །འདི་ལ་གཉིས་ཏེ། རིམ་པ་
གཉིས་འབྲེལ་པ་ཅན་དུ་བསྒོམ་པའི་འཐད་པ་དང༌། དེས་གྲོལ་བའི་རྒྱུ་མཚན་ནོ། །རིམ་གཉིས་བསྒོམ་པ་ལས་འབྲས་བུ་མི་
གནས་པའི་མྱ་ངན་ལས་འདས་པ་གྲུབ་ན། དེ་སྒོམ་པའི་གོ་རིམ་ཇི་ལྟ་བུ་ཞེ་ན། དང་པོ་ལ་གསུམ་སྟེ། སྤང་བྱ་གཉིས་ཡིན་པ་
དང༌། རྟེན་དང་བརྟེན་པ་ཡིན་པ་དང༌། འབྲས་བུ་གཉིས་ཡིན་པའོ། །དང་པོ་ནི། བསྐྱེད་པའི་རིམ་པའི་རྣལ་
འབྱོར་གྱི་སྒོ་ནས། །ཞེས་བྱ་བ་ལ་སོགས་པ་གསུངས་ཏེ། དེ་ལ་བསྐྱེད་པའི་རིམ་པ་ཞེས་བྱ་བ་ནི་ལྷའི་རྣམ་པ་
གསལ་བར་བསྐྱེད་པའོ། །དེ་གང་ཟག་གང་གིས་བསྒོམས་ན། བརྟུལ་ཞུགས་ཅན་ཏེ་ཐ་མལ་_སྣང་ཞེན་གྱི་རྟོག་པ་
བརྟུལ་ནས་ལྷའི་རྣལ་འབྱོར་ལ་ཞུགས་པཅན་གྱིས་སོ། །ཇི་ལྟར་བསྒོམ་ན། སྤྲོས་པ་སྟེ་ཕྱི་རོལ་གྱི་ཕུང་པོ་ཁམས་
དང་སྐྱེ་མཆེད་རྣམས་ལྷ་ དཀྱིལ་འཁོར་གྱི་འཁོར་ལོའི་ སྤྲོས་པ་དང་ལྡན་པའི་ཏིང་ངེ་འཛིན་རྣམ་པར་བསྒོམ་པའོ། །དེ་ལྟར་
བསྒོམས་པས་ཐ་མལ་གྱི་རྣམ་རྟོག་སྦྱངས་ནས་གྱ་ནོམ་པ་ལྷར་ཞེན་པ་སྦྱང་བའི་ཕྱིར་རྫོགས་པའི་རིམ་པ་བསྒོམ་པར་
བྱའོ་ཞེས་སྟོན་པ་ནི། སྤྲོས་པ་རྨི་ལམ་ཞེས་བྱ་བ་ལ་སོགས་པ སྟེ། བསྐྱེད་རིམ་སྤྲོས་པ་དང་ལྡན་པའི་ཏིང་ངེ་འཛིན་དེ་སླར་ཡང་



131
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རྫོགས་རིམ་གྱིས་རྨི་ལམ་ལྟར་རང་བཞིན་མེད་པར་ཤེས་པར་བྱས་ནས་རིམ་པ་བཞིན་དུ་ཐ་མལ་དང་ལྷར་འཛིན་པའི་སྤྲོས་པ་ཉིད་ནི་རིམ་གཉིས་ཀྱི་ཏིང་ངེ་འཛིན་
གྱིས་སྤྲོས་པ་མེད་པར་བྱེད་པའོ། །ཅི་རྨི་ལམ་སྒྱུ་མ་ལྟ་བུ་ནི་ལྟ་བ་ཡིན་ལ། དེ་ནི་ཕ་རོལ་ཏུ་ཕྱིན་པ་ལ་ཡང་ཡོད་པས་
རྫོགས་པའི་རིམ་པར་མི་རུང་ངོ་སྙམ་ན། མ་ཡིན་ཏེ། ཨཱཏྨ་དེ་ཝས། ཆོས་ཀུན་རྨི་ལམ་སྒྱུ་འདྲ་ཞེས། །སངས་
རྒྱས་པ་ཀུན་སྨྲ་མོད་ཀྱི། །བདག་བྱིན་བརླབ་ལ་ཕྱིར་ཕྱོགས་པས། །རྨི་ལམ་སྒྲ་འདྲར་མཐོང་བ་མེད། །ཅེས་
གསུངས་པས་རྫོགས་པའི་རིམ་པ་མ་བསྒོམས་པ་རྣམས་ཀྱིས་རྨི་ལམ་སྒྱུ་མར་མི་རྟོགས་སོ། །དེས་ན་ཀླུ་སྒྲུབ་ཀྱི་
ཞལ་སྔ་ནས། བསྐྱེད་པའི་རིམ་ལ་ལེགས་གནས་ནས། །རྫོགས་པའི་རིམ་པ་འདོད་རྣམས་ལ། །ཞེས་གསུངས་
ལ། ཌེ་བི་བས་ཀྱང་། བློ་བཟང་དང་པོ་བསྐྱེད་པའི་རིམ་པ་བསྒོམ་པར་བྱེད་དང་ཞེས་བྱ་བ་ལ་སོགས་པ་གསུངས་
སོ ་དེ་དག་གིས་ནི་བསྒོམ་པའི་གོ་རིམ་ཡང་བསྟན་ཏོ། །དེ་ལྟར་བསྐྱེད་པས་ཐ་མལ་གྱི་རྣམ་རྟོག་སྦྱངས་ནས་ལྷར་ཞེན་པ་རྫོགས་
པས་སྦྱངས་ཏེ་ཟུང་དུ་ཆུད་པ་ནི།.དེའི་ཡེ་ཤེས་ཟུང་འཇུག་ཏུ་འགྱུར་བའི་དཔེ། ཇི་ལྟར་སྒྱུ་མ་ལྟར་སྣང་ལ་རང་བཞིན་མེད་པ་དང་ཞེས་བྱ་
བ་ལ་སོགས་པ་རྨི་ལམ་ལྟར་མྱོང་ལ་རང་བཞིན་མེད་པ་དང་། ཇི་ལྟར་བར་མའི་སྲིད་པ་ལྟར་གསལ་ལ་ཐོགས་པ་མེད་པ་ཡིན་པར་ཤེས་པའི་ཏིང་ངེ་
འཛིན་ལ་དུས་རྟག་ཏུ་གོམས་པའི་སྦྱོར་བ་ཡིས་འབྲས་བུ་སྙིང་པོ་བདེ་བ་ཆེན་པོ་ལེན་པའི་དཀྱིལ་འཁོར་ཉིད་ནི་ཇི་ལྟར་བསྒོམ་པ་དེ་བཞིན་དུ་ཐོབ་པར་འདོད་དོ་ཞེས་
གསུངས་སོ། །དེས་ནི་དེ་ཡི་ཡེ་ཤེས་ཟུང་འཇུག་ཏུ་བསྟན། །དེ་ལྟར་བསྐྱེད་པའི་རིམ་པ་སྤྲོས་པ་མེད་པར་བྱེད་པའི་རྫོགས་པའི་
རིམ་པའི་ཡེ་ཤེས་དེ་ཇི་ལྟ་བུ། དེ་གང་དུ་ཤེས་ཏེ་དབང་གང་ལ་བརྟེན་ནས་འབྱུང་སྙམ་ན། ཕྱག་རྒྱ་ཆེན་པོའི་དབང་བསྐུར་
བར། །ཞེས་སྨོས་ཏེ་ཕྱག་རྒྱའི་དབང་བསྐུར་ནི་ཤེས་རབ་ཡེ་ཤེས་ཀྱི་དབང་ཡིན་ལ། དེ་ལས་རྟོགས་པ་ནི་ཇི་ལྟར་
ཤེས་པའི་ ལྷན་སྐྱེས་ཀྱི་བདེ་བ་ཆེན་པོ་སྟེ་སྤོས་པ་དང་བྲལ་བའོ། །དེ་རྟོགས་ན་གྱ་ནོམ་པ་ལྷར་ཞེན་པ་སྦྱོང་ངོ་ཞེས་སྟོན་
པ་ནི། དེ་ཡི་འདི་ནི་བྱིན་རླབས་ཡིན། །ཞེས་བྱའོ། །ཡང་ན་ཤེས་རབ་ཡེ་ཤེས་དེ་ཡི་དབང་གིས་ལྷན་སྐྱེས་འདི་ནི་བྱིན་གྱིས་བརླབ་པ་
ཡིན་གྱི་དེ་ལས་ཐབས་གཞན་གྱིས་མི་རྟོགས་པ་ནི། དབང་གསུམ་པ་དེ་ལས་ གཞན་ པ་སྤྲོས་པ་དང་བཅས་པ་ལས་དཀྱིལ་
འཁོར་ཏེ་ལྷན་སྐྱེས་ཀྱི་ཡེ་ཤེས་འབྱུང་བ་མེད་.དོ། །ཅེས་བྱའོ་ དེས་ནི་དེ་གང་ལས་བྱུང་བའི་དབང་བསྟན་ཏོ། །དེ་ལྟ་བུའི་ཡེ་ཤེས་
དེ་ཐམས་ཅད་ཀྱི་བདག་ཉིད་ཡིན་ཞིང་ཐམས་ཅད་ལ་ཁྱབ་བོ་ཞེས་སྟོན་པ་ནི་སྔར་ལེའུ་དང་པོར་ཡེ་ཤེས་ཀྱི་མཚན་ཉིད་འཆད་པ་
ན། དངོས་པོ་ཀུན་ལ་ཁྱབ་པ་པོ། །ཞེས་ཐམས་ཅད་ལ་ཁྱབ་པར་གསུངས་པ་དེ་ཉིད་གསལ་བར་སྟོན་པ་སྟེ། བདེ་བ་གནག་ཅིང་ཞེས་བྱ་བ་ལ་
སོགས་པ་དེའང་བདེ་བ་ནི་རང་བཞིན་ལྷན་ཅིག་སྐྱེས་པའི་ཡེ་ཤེས་ཡིན་ལ། དེ་ཁ་དོག་གི་སྒོ་ནས་མཚོན་པ་གནག་ཅིང་སྟེ་སངས་རྒྱས་མི་བསྐྱོད་པ་
དང་། དེ་བཞིན་དུ་བདེ་བ་སེར་པོ་ནི་རིན་ཆེན་འབྱུང་ལྡན་དང་། བདེ་བ་དམར་པོ་འོད་དཔག་མེད་དང་། བདེ་བ་དཀར་པོ་རྣམ་སྣང་དང་། བདེ་བ་ལྗང་ཁུ་
དོན་ཡོད་གྲུབ་པ་དང་། བདེ་བ་སྔོན་པོ་རྡོ་རྗེ་སེམས་དཔའ་དང་། བདེ་བ་རྒྱུ་བ་བཅུད་ཀྱི་སེམས་ཅན་དང་། མི་རྒྱུ་བ་སྣོད་ཀྱི་འཇིག་རྟེན་ཀུན་དང་། བདེ་བ་
ཤེས་རབ་བུད་མེད་དང་། བདེ་བ་ཐབས་སྐྱེས་པ་དང་། དེ་བཞིན་དུ་ཀུནྡྷར་སྟེ་སྙོམས་འཇུག་དང་། དེ་ལས་སྐྱེས་པའི་ཉམས་མྱོང་ནི་བདེ་བ་ལྷན་སྐྱེས་
དང་། བདེ་བ་དངོས་པོ་འཁོར་བ་དང་། དངོས་མེད་མྱ་ངན་ལས་འདས་པའང་བདེ་ཆེན་ལྷན་སྐྱེས་སུ་རོ་གཅིག་ཅིང་། རྡོ་རྗེ་སྟོང་པ་དང་། སེམས་དཔའ་
སྲིད་གསུམ་རོ་གཅིག་པའི་ཆོས་སྐུ་ཡང་བདེ་བ་ཆེན་པོ་ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོར་བརྗོད་དོ། །དེ་དག་ཞུ་བདེ་ལྟར་ན་གསེར་འགྱུར་གྱི་རྩིས་ལྕགས་
གསེར་དུ་བསྒྱུར་བ་ལྟར་ཞུ་བདེ་ལྷན་ཅིག་སྐྱེས་པའི་ཡེ་ཤེས་དེས་དངོས་པོ་ཐམས་ཅད་བདེ་སྟོང་གི་རྣམ་པར་བསྒྱུར་ནུས་པས་དངོས་པོ་ཐམས་ཅད་ལ་བདག་ཉིད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
132
གཅིག་པའི་ཚུལ་དུ་ཞུགས་པ་ཡིན་ནོ་ཞེས་འཆད་པའོ། །གཉིས་པ་རྟེན་དང་བརྟེན་པ་ཡིན་པའི་ཕྱིར་བསྒོམ་པར་འཐད་པ་
ནི། གལ་ཏེ་དེ་ལྟར་ན་བསྐྱེད་པའི་རིམ་པ་ཉིད་ཀྱང་རྫོགས་པའི་རིམ་པས་སྦྱོང་བས་ན་རྫོགས་པའི་རིམ་པ་ཉིད་བདེ་བ་
ཆེན་པོ་ཡིན་པས་ན་བསྐྱེད་པའི་རིམ་པ་བསྒོམ་པ་དགོས་པ་མེད་དོ་ཞེས་དང་པོ་འདྲི་བ་ནི། མ་འོངས་པའི་གདུལ་བྱ་རྣམས་ཀྱི་
ཐེ་ཚོམ་བསལ་བའི་དོན་དུ་ རྡོ་རྗེ་སྙིང་པོས་གསོལ་བ་ཞེས་བྱ་བ་ལ་སོགས་པ་ བསྐྱེད་རིམ་གྱི་སྤྲོས་པའང་རྫོགས་རིམ་གྱིས་སྦྱོང་དགོས་པར་
གསུངས་པས། རྫོགས་པའི་རིམ་པའི་རྣལ་འབྱོར་འདི་བསྒོམ་པ་ལས་བྱུང་བ་དེ་ཡི་བདེ་བ་ནི་བདེ་ཆེན་ལྷན་ཅིག་སྐྱེས་པའི་ཡེ་ཤེས་སུ་བརྗོད་པས་ན། རྫོགས་
རིམ་ཁོ་ན་བསྒོམ་པར་རིགས་པ་ལས། རྫོགས་པའི་རིམ་པ་མི་རྟོགས་ཡེ་ཤེས་བསྒོམ་པ་མེད་པ་སྟེ། མི་བསྒོམ་པར་བསྐྱེད་པའི་རིམ་པ་རྟོག་པ་དང་བཅས་པ་
ཡིས་ནི་ཅི་ཞིག་འཚལ་ཏེ་བསྒོམ་པར་མི་རིགས་སོ་ཞེས་པའོ། །དེའི་ལན་ནི་དེ་ལྟར་ཡིན་པ་བདེན་མོད་ཀྱི་འོན་ཀྱང་རྟེན་བསྐྱེད་པ་
མེད་པར་བརྟེན་པ་རྫོགས་པའི་ཡེ་ཤེས་མི་སྐྱེའོ་ཞེས་སྟོན་པ་ནི། བཅོམ་ལྡན་འདས་ཀྱིས་བཀའ་སྩལ་པ། །ཞེས་བྱ་
བ་ལ་སོགས་པ་_ཨེ་མའོ་ཞེས་ངོ་མཚར་བའི་བསྟིང་བ་དང་བཅས་པས་བྱང་ཆུབ་སེམས་དཔའ་ཆེ་ཞེས་རྡོ་རྗེ་སྙིང་པོ་ལ་བོས་ནས། དེ་ལྟར་བསྐྱེད་རིམ་
མི་དགོས་པར་སྨྲ་བ་དེ་ནི་རྫོགས་རིམ་ལ་ཧ་ཅང་དད་པའི་ཤུགས་ཀྱིས་རིམ་གཉིས་ཀྱི་རྣམ་གཞག་ལས་དྲན་རྒྱུ་ཉམས་པ་སྟེ། རྒྱུ་མཚན་གང་གི་ཕྱིར་ན་བསྐྱེད་
རིམ་ལུས་ཀྱི་དངོས་པོ་མེད་པར་རྟེན་གང་ལས་རྫོགས་རིམ་བདེ་བའི་ཡེ་ཤེས་སྐྱེ་སྟེ་སྐྱེ་བར་མི་རུང་བའི་ཕྱིར། དེས་ན་རྟེན་བསྐྱེད་རིམ་མེད་ན་བརྟེན་པ་རྫོགས་
རིམ་གྱི་བདེ་བ་ཡོད་ཅེས་སྨྲ་བར་མི་ནུས་སོ། །དེའང་བརྟེན་པ་ཁྱབ་བྱ་དང་
། རྟེན་ཁྱབ་བྱེད་ཀྱི་ཚུལ་གྱིས་ནི་བརྟེན་པ་བདེ་བ་དམིགས་པས་རྟེན་འགྲོ་བ་སྟེ་ལུས་
དམིགས་པ་ལ་ཁྱབ་པ་ཉིད་དེ་མེ་ཏོག་གི་དྲི་དམིགས་ན་མེ་ཏོག་དམིགས་པས་ཁྱབ་པ་བཞིན་ནོ་ཞེས་རྗེས་འགྲོའི་སྒོ་ནས་བསྟན་ཅིང་། དེ་ཉིད་ལྡོག་པའི་སྒོ་ནས་
བཤད་པ་ནི། དཔེ་ཇི་ལྟར་ན་མེ་ཏོག་ལ་གནས་པའི་དྲི་ནི་མེ་ཏོག་གི་དངོས་པོ་མེད་པར་ཤེས་པའམ་དམིགས་པར་མི་འགྱུར་བ་དེ་བཞིན་དུ་བསྐྱེད་རིམ་གྱི་
གཟུགས་ལ་སོགས་པའི་དངོས་པོ་མེད་པར་བརྟེན་པ་རྫོགས་རིམ་གྱི་བདེ་བ་ཉིད་ཀྱང་དམིགས་པར་མི་འགྱུར་རོ་ཞེས་པ་སྟེ། དེའང་མེ་ཏོག་དང་མེ་
ཏོག་གི་དྲིའི་ཚུལ་གྱིས་རྫོགས་པའི་ཡེ་ཤེས་སྐྱེ་བར་འདོད་པས་སྔོན་དུ་རྟེན་བསྐྱེད་པ་བསྒོམ་པར་བྱའོ་ཞེས་བྱ་བའི་དོན་
ཏོ། །དེ་ལྟར་ན་བསྐྱེད་པའི་རིམ་པ་ཁོ་ན་བསྒོམས་པས་ཆོག་གི་རྫོགས་པ་བསྒོམ་པ་དོན་མེད་དེ་དྲི་དོན་དུ་གཉེར་བ་
རྣམས་ཀྱིས་མེ་ཏོག་ཉིད་ལེན་པ་བཞིན་ནོ་སྙམ་ན། བདེན་མོད་ཀྱི་དྲི་ལ་མེ་ཏོག་དགོས་ཀྱང་མེ་ཏོག་དྲི་དང་བྲལ་བ་མི་
འགལ་བ་ལྟར་བསྐྱེད་པ་ལ་རྫོགས་པས་མ་ཁྱབ་ཀྱང་རྫོགས་པ་ལ་སྔོན་དུ་རྟེན་བསྐྱེད་པ་བསྒོམ་དགོས་པས་ཁྱབ་པ་
ཡིན་ནོ། །དེས་ན་ལང་ཀར་གཤེགས་པ་ལས། རང་གི་སེམས་ཀྱི་རྒྱུད་རིམ་གྱིས་དག་པར་འགྱུར་གྱི་ཅིག་ཅར་ནི་
མ་ཡིན་ནོ་ཞེས་གསུངས་སོ། །ཚིག་གི་དོན་རྟོགས་པར་སླའོ།། །།ད་ནི་གསུམ་པ་འབྲས་བུ་གཉིས་ཡིན་པའི་
ཕྱིར་བསྒོམ་པ.འདི་ལ་གསུམ། མདོར་བསྟན་པ། རྒྱས་པར་བཤད་པ། མཇུག་བསྡུ་བའོ། །དང་པོ་ནི། གལ་ཏེ་དེ་ལྟར་ན་བསྐྱེད་རིམ་ཁོ་ན་བསྒོམ་
པས་ཆོག་པར་འགྱུར་ཏེ། མེ་ཏོག་གི་དྲི་དོན་དུ་གཉེར་བས་མེ་ཏོག་ཉིད་ལེན་པ་བཞིན་ནོ་ཞེ་ན། མ་ཡིན་ཏེ། ཐོབ་བྱ་མཐར་ཐུག་ནི་སངས་རྒྱས་ཀྱི་ཆོས་ཀྱི་སྐུ་
ཡིན་ལ། དེ་འཐོབ་བྱེད་ཀྱི་གཙོ་བོ་ནི་རྫོགས་རིམ་གྱི་ཡེ་ཤེས་ཉིད་ཡིན་པའི་ཕྱིར། དེའང་འདི་ལྟར་རྫོགས་རིམ་ལྷན་ཅིག་སྐྱེས་པའི་ཡེ་ཤེས་འདི་ནི་དངོས་པོ་ང་
ཞེས་པ་དངོས་པོའི་བདག་ཉིད་ཡིན་ཏེ། ཐབས་བདེ་བ་ཆེན་པོའི་ངོ་བོ་ཡིན་པའི་ཕྱིར། དངོས་པོ་ང་མ་ཡིན་ཞེས་པ་དངོས་པོའི་བདག་ཉིད་མ་ཡིན་པ་སྟེ་ཤེས་
རབ་སྟོང་པ་ཉིད་ཀྱི་རང་བཞིན་ཡིན་པའི་ཕྱིར། འདི་ལ་དངོས་པོ་མེད་པ་ང་ཞེས་ཀྱང་གཞུང་འགའ་ཞིག་ལས་འབྱུང་སྟེ་དོན་འདྲའོ། །འོ་ན་དངོས་པོ་དང་
དངོས་མེད་གཉིས་ཀྱི་མཐར་འགྱུར་བས་མཐའ་བྲལ་གྱི་ཆོས་སྐུ་འགྲུབ་བྱེད་དུ་མི་རུང་ངོ་ཞེ་ན། སྐྱོན་མེད་དེ། འཁོར་འདས་ཀྱི་དངོས་པོའི་རང་བཞིན་མངོན་
སུམ་དུ་རྟོགས་པའི་ཕྱིར་ན་སངས་རྒྱས་ང་ཞེས་པ་སྤྲོས་བྲལ་ཆོས་ཀྱི་སྐུའི་བདག་ཉིད་ཀྱང་རྫོགས་རིམ་གྱི་ཡེ་ཤེས་འདིའོ་ཞེས་ལམ་ལ་སྦྱར་བའོ། །ཡང་དེ་ཉིད་
མཐར་ཐུག་ལ་སྦྱར་ན་དངོས་པོ་ང་སྟེ་གཟུགས་སྐུ་དངོས་པོ་ང་མ་ཡིན་པ་སྟེ་དབྱིངས་ཆོས་ཀྱི་སྐུ་འཁོར་འདས་ཀྱི་དངོས་པོ་མ་ལུས་པ་རྟོགས་པའི་ཕྱིར་སངས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
133
རྒྱས་ང་སྟེ་རྟོགས་པ་ཆོས་ཀྱི་སྐུའོ་ཞེས་ཐོབ་བྱ་སྐུ་གསུམ་གྱི་བདག་ཉིད་དུ་བསྟན་ཏོ། །དེ་དག་ཀྱང་གང་ཟག་གང་ཞིག་ལེ་ལོས་བསྣུན་པ་སྟེ་བསམ་བྱུང་དང་
སྒོམ་བྱུང་གི་ཤེས་རབ་མེད་པ་དང་རྨོངས་པ་སྟེ་ཐོས་བྱུང་གི་ཤེས་རབ་མེད་པ་གང་གིས་ནི་ལྷན་སྐྱེས་སམ་ཆོས་ཀྱི་སྐུ་ང་མི་ཤེས་ཏེ་བསྒྲིབས་པའི་ཕྱིར་རོ། །
གཉིས་པ་རྒྱས་པར་བཤད་པ་ལ་གཉིས། རྟེན་རྣམ་པར་གཞག་པ་དང་། བརྟེན་པ་སྐུ་ཡི་རྣམ་གཞག་གོ །དང་པོ་ནི་ཅི་སྟེ་ཐོབ་པར་བྱ་བའི་བཅོམ་ལྡན་འདས་
དེ་གནས་གང་ན་བཞུགས་ཞེ་ན། རྡོ་རྗེ་བཙུན་མོའི་བྷ་ག་ནི་ཟག་པ་མེད་པའི་དབྱིངས་ཡིན་ལ། དེ་ཉིད་རྣམ་ཐར་སྒོ་གསུམ་གྱི་རང་བཞིན་ཨེ་ཡི་རྣམ་པ་གྲུ་
གསུམ་པའི་ཆ་བྱད་ཀྱི་གཟུགས་ཅན་ཏེ་དེར་སྐུ་གསུམ་གྱི་བདག་ཉིད་ཅན་གྱི་སངས་རྒྱས་བཞུགས་པས་ན་རིན་ཆེན་གནས་པའི་ཟ་མ་ཏོག་ལྟ་བུ་སྟེ་མཐར་ཐུག་དེ་
ཁོ་ན་ཉིད་ཀྱི་བདེ་བ་ཅན་དེ་ཉིད་དུ་རྟག་ཏུ་བཞུགས་སོ། །ཡང་དེ་ཉིད་རང་བྱིན་བརླབས་ལ་སྦྱར་ན། རྡོ་རྗེ་བཙུན་མོའི་བྷ་ག་ནི་ལྟེ་བ་ཨེ་ཡི་རྣམ་པའི་ཆ་བྱེད་
གཟུགས་ནི་རྩ་གསུམ་གྱི་མདུད་པ་གྲུ་གསུམ་དེར་སངས་རྒྱས་རང་བྱུང་གི་ཡེ་ཤེས་རིན་པོ་ཆེ་བཞུགས་པས་ཟ་མ་ཏོག་ལྟ་བུ་སྟེ། ནང་སྔགས་ཀྱི་བདེ་བ་ཅན་དེ་
ཉིད་དུ་རྟག་ཏུ་བཞུགས་སོ། །དཀྱིལ་འཁོར་འཁོར་ལོ་ལ་སྦྱར་ན། རྡོ་རྗེ་ནི་ཐབས། བཙུན་མོ་ནི་དེས་ཉེ་བར་བསྟེན་བྱ་ཤེས་རབ། དེའི་བྷ་ག་ནི་དབང་གི་
གནས་དེ་ཉིད་གྲུ་གསུམ་ཡོད་པས་ན་ཨེ་ཡི་རྣམ་པའི་ཆ་བྱད་གཟུགས་ཏེ་དེར་སངས་རྒྱས་ལྷན་སྐྱེས་ཀྱི་ཡེ་ཤེས་བཞུགས་པས་ན་རིན་ཆེན་གནས་པའི་ཟ་མ་ཏོག་
ལྟ་བུ་གསང་བ་དབང་གི་བདེ་ཆེན་དེ་ཉིད་དུ་རྟག་ཏུ་བཞུགས་སོ། །གཉིས་པ་ལ་གཉིས། ཆོས་སྐུ་ཐམས་ཅད་ཀྱི་བདག་ཉིད་ཡིན་པ། གཟུགས་སྐུ་མཚན་
དཔེའི་རྣམ་པ་ཅན་དུ་བསྟན་པའོ། །དང་པོ་ནི། འཆད་པ་པོ་སྟོན་པའང་ཆོས་ཀྱི་སྐུ་ང་ཡིན་ལ། བཤད་པར་བྱ་བ་ཆོས་ཀྱང་ང་ཡིན་ཞིང་། རང་གི་ཚོགས་
ལྡན་ཉན་པ་པོ་སྟེ་འཁོར་རྣམས་ཀྱང་ང་ཉིད་དོ། །འཇིག་རྟེན་གྱི་སྟོན་པ་སྒྲུབ་པར་བྱ་བ་གཟུགས་སྐུའང་ང་ཉིད་ཡིན་ལ། འཇིག་རྟེན་ཏེ་རྒྱུད་ཡོངས་སུ་དག་པ་ལྷ་
མིའི་འཁོར་དང་འཇིག་རྟེན་ལས་འདས་པ་དཔའ་བོ་དང་རྣལ་འབྱོར་མའང་ང་ཉིད་ཡིན་ཞིང་། ལམ་གྱི་གཙོ་བོ་ལྷན་ཅིག་སྐྱེས་པའི་དགའ་བའི་རང་བཞིན་ཡང་
ངའོ་ཞེས་པ་ཐམས་ཅད་རང་བཞིན་ཆོས་ཀྱི་སྐུའི་ངོ་བོར་རོ་གཅིག་པའོ། །དེ་ཉིད་ནང་ལ་སྦྱར་ན། འཆད་པོ་སྟོན་པའང་ལྷན་ཅིག་སྐྱེས་པའི་ཡེ་ཤེས་ང་ཉིད་ཡིན་
ལ། ཆོས་ཏིང་ངེ་འཛིན་གྱི་རྒྱུན་ཀྱང་ང་ཉིད་ཡིན་ལ། རང་གི་ཚོགས་ལྡན་ཉན་པ་སྟེ་འཁོར་བདུད་རྩི་དང་འབྱུང་བའི་དྭངས་མའང་ང་ཉིད་དོ། །འཇིག་རྟེན་གྱི་
སྟོན་པ་སྒྲུབ་པར་བྱ་བ་མཚོན་བྱེད་དཔེའི་ཡེ་ཤེས་ཀྱང་ང་ཉིད་ཡིན་ཞིང་འཇིག་རྟེན་ཏེ་ཟག་བཅས་ཀྱི་བདེ་བ་དང་འཇིག་རྟེན་ལས་འདས་པ་ཟག་མེད་ཀྱི་བདེ་བ་ཡང་
ང་ཉིད་ཡིན་ལ། མདོར་ན་ལམ་དང་ཆོས་ཐམས་ཅད་ལྷན་ཅིག་སྐྱེས་པའི་དགའ་བའི་རང་བཞིན་ངའོ། །ཞེས་པ་བདེ་སྟོང་གི་ངོ་བོར་རོ་གཅིག་ཏུ་རྟོགས་པའི་
དོན་ནོ། །འོ་ན་བདེ་ཆེན་ལྷན་ཅིག་སྐྱེས་སྐྱེ་བའི་དུས་ལ་སོགས་པ་ཅི་ལྟ་བུ་ཞེ་ན། དགའ་བ་གསུམ་ལས་མཆོག་ཏུ་གྱུར་པ་ནི་ལྷན་སྐྱེས་ཏེ་དེའི་མཐའ་ཞེས་པ་
ལྷན་སྐྱེས་ཀྱི་ལྷན་སྐྱེས་ཏེ། དེ་ཡང་དགའ་བྲལ་ནི་ཐིག་ལེ་ལྟུང་བ་སྟེ་དེའི་དང་པོར་རམ་སྔོན་མ་ལྟུང་བའི་དུས་སུ་ནི་མུན་པ་ལ་ནི་མར་མེས་གསལ་བར་བྱེད་པ་
ལྟར་ཡེ་ཤེས་འདིས་ཀྱང་མ་རིག་པའི་མུན་པ་བཅོམ་ཞིང་གནས་ལུགས་ཀྱི་དོན་གསལ་བར་བྱེད་པས་མཚོན་བྱེད་དཔེའི་ཡེ་ཤེས་སྐྱེ། ཚུལ་དེ་བཞིན་དུ་བུ་རྡོ་རྗེ་
སྙིང་པོ་ལ་སོགས་པས་ཀྱང་ཡིད་ཆེས་པར་གྱིས་ཤིག་པའོ། །ཡང་ན་མཆོག་མཐའ་ནི་དོན་སྔ་མ་དང་འདྲ་བ་ལས། དགའ་བྲལ་གྱི་དགའ་བ་དང་པོར་སོང་བའི་
ཕྱི་ནས། མུན་པ་ལ་ནི་མར་མེ་ལྟར། ཞེས་ཀྱང་འཆོད་དོ། །གཉིས་པ་ནི། སྟོན་པ་དེ་གང་དུ་བཞུགས་སྙམ་ན། དང་པོ་མཐར་ཐུག་ལ་སྦྱར་བ་ནི། བཙུན་
མོའི་བྷ་ག་སྟེ་ཆོས་འབྱུང་གི་ནང་གཞལ་ཡས་ཁང་གི་དབུས་མཐར་ཐུག་གི་བདེ་བ་ཅན་དུ་སྟོན་པ་ལོངས་སྐུ་སུམ་ཅུ་རྩ་གཉིས་ཀྱི་མཚན་གྱིས་བརྒྱན་ཅིང་ས་བཅུ་
པ་རྣམས་ཀྱི་གཙོ་བོ་དེ་དཔེ་བྱད་བཟང་པོ་བརྒྱད་བཅུར་ལྡན་པའོ། །དེའི་ཐུགས་རྣམ་པར་མི་རྟོག་པའི་ཡེ་ཤེས་ཆོས་ཀྱི་སྐུ་ནི་རྣམ་རྟོག་གི་གྲ་ཟུར་དང་བྲལ་བས་ཁུ་
བ་ཞེས་བྱའི་རྣམ་པར་གནས་ཤིང་། རྟེན་ལོངས་སྐུ་དེ་མེད་པས་ཞེས་པ་མེད་ན་བརྟེན་པ་བདེ་བ་ཆོས་ཀྱི་སྐུ་ནི་མེད་པར་འགྱུར་ལ། བདེ་བ་ཆོས་སྐུ་དེ་མེད་
ནའང་ལོངས་སྐུའི་རྣམ་པ་དེ་མེད་པར་འགྱུར་ཏེ། ཡ་གྱལ་སོ་སོར་གནས་པའི་ནུས་པ་མེད་པའི་ཕྱིར་ན་རྟེན་དང་བརྟེན་པ་ཕན་ཚུན་ལྟོས་པ་དང་བཅས་པའོ། །
རང་བྱིན་བརླབས་ལ་སྦྱར་ན། བཙུན་མོའི་བྷ་ག་ནི་ལྟེ་བ་སྟེ་ནང་གི་བདེ་བ་ཅན་དུ་སྟོན་པ་རང་བྱུང་གི་ཡེ་ཤེས་སུམ་ཅུ་རྩ་གཉིས་ཀྱི་མཚན་ནི་ཨཱ་ལིའི་ཚོགས་དང་
གཙོ་བོ་རང་བྱུང་གི་ཡེ་ཤེས་དེ་ཉིད་དཔེ་བྱད་བརྒྱད་ཅུར་ཏེ་ཀཱ་ལིའི་ཚོགས་དང་ལྡན་པའོ། །ཁུ་བ་ཞེས་བྱ་བ་ཡེ་ཤེས་དེ་རྣམ་རྟོག་གི་གྲ་ཟུར་མེད་པའི་རྣམ་པར་
གནས་པ་སོགས་དང་། དཀྱིལ་འཁོར་འཁོར་ལོ་ལ་སྦྱར་ན་བཙུན་མོའི་བྷ་ག་ནི་དབང་གི་གནས་ཏེ། གསང་བའི་བདེ་བ་ཅན་དུ་སྟོན་པ་ཞུ་བདེ་ལྷན་སྐྱེས་དེ་
མཚན་ཏེ་ཐིག་ལེ་ཨཱ་ལིའི་རྣམ་པ་སུམ་ཅུ་རྩ་གཉིས་དང་། ལམ་གྱི་གཙོ་བོ་ལྷན་སྐྱེས་དེ་ཉིད་དཔེ་བྱད་དེ་རཀྟ་ཀཱ་ལིའི་རྣམ་པ་བརྒྱད་ཅུར་ལྡན་པའོ། །དེ་ལ་ཁུ་བ་
ཞེས་བྱ་བ་ཆུའི་ཁམས་ལས་གྲུབ་པ་ཞུ་བདེ་ཐ་མི་དད་པའི་རྣམ་པར་གནས་པའོ། །དེ་གཉིས་ཀ་ལ་ཡང་རྟེན་ཁུ་བ་དེ་མེད་པས་ན་བརྟེན་པ་བདེ་བ་དེ་མེད་པར་
འགྱུར་ལ། བདེ་བ་མེད་ནའང་ཁུ་བ་དེ་མེད་པར་འགྱུར་ཏེ། དེ་གཉིས་ཡ་གྱལ་དུ་གནས་པའི་ནུས་པ་མེད་པའི་ཕྱིར་ན་ཕན་ཚུན་ལྟོས་པ་དང་བཅས་པའོ། །
གསུམ་པ་འཇུག་བསྡུ་བ་ནི་ལམ་རྫོགས་རིམ་གྱི་ལྷ་ཡི་རྣལ་འབྱོར་བསྒོམ་པ་ལས། འབྲས་བུ་བདེ་བ་ཆེན་པོ་འབྱུང་བ་དེའི་ཕྱིར་སངས་རྒྱས་དེ་ཡང་དངོས་པོ་
ཡིན་པ་སྟེ། ཆོས་སྐུ་སྤྲོས་བྲལ་གྱི་རང་བཞིན་ཡིན་ལ། ལམ་བསྐྱེད་རིམ་ལས་འབྲས་བུ་གཟུགས་སྐུ་འབྱུང་བ་དེ་ཉིད་ཀྱི་ཕྱིར། དངོས་པོ་མེད་པའི་ཚུལ་ཡང་



134
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཡིན་ནོ་ཞེས་པའི་དང་པོ་ཆོས་ཀྱི་སྐུའི་དབང་དུ་བྱས་ན་རང་བཞིན་ཆོས་ཀྱི་སྐས་ཐམས་ཅད་ལ་ཁྱབ་པས་ན། དངོས་ང་
དངོས་པོ་མེད་པ་ང་། །ཞེས་བྱ་བའམ། དཔེ་ཁ་ཅིག་ལས། དངོས་ང་དངོས་པོ་ང་མ་ཡིན། །ཞེས་འབྱུང་བ་
ལྟར་ན་བརྟག་པའི་ཡུལ་ཐམས་ཅད་ལ་རང་བཞིན་ཆོས་ཀྱི་སྐས་ཁྱབ་པས་ན་དངོས་པོ་ཐམས་ཅད་ངའོ། །དེ་ལྟར་
ཁྱབ་ཀྱང་ཆོས་ཀྱི་སྐུ་ལ་དངོས་པོའི་དྲི་མས་མ་གོས་པས་ན་དངོས་པོ་ང་མ་ཡིན་ཞེས་སྦྱར་རོ། །རྟོགས་པ་ཆོས་ཀྱི་
སྐུས་ནི་ཤེས་བྱ་ཇི་ལྟ་བ་དང་ཇི་སྙེད་པ་མཐའ་དག་མཁྱེན་པས་ན། དངོས་པོ་རྟོགས་ཕྱིར་སངས་རྒྱས་ང་། །ཞེས་
སྨོས་སོ། །གལ་ཏེ་དེ་ལྟར་རང་བཞིན་ཆོས་ཀྱི་སྐུས་ཐམས་ཅད་ལ་ཁྱབ་ན་རྟོགས་པ་ཆོས་ཀྱི་སྐུ་ཅིའི་ཕྱིར་མི་འགྲུབ་
སྙམ་ན། གང་ཞིག་ལེ་ལོས་བསྣན་པ་ཞེས་བྱ་བ་ལ་སོགས་པ་གསུངས་ཏེ། ལེ་ལོས་བསྣན་པ་ནི་བསམ་བྱུང་དང་
སྒོམ་བྱུང་གི་ཤེས་རབ་མེད་པའོ། །རྨོངས་པ་ནི་ཐོས་བྱུང་གི་ཤེས་རབ་མེད་པའོ། །དེས་ནི་མཆོག་ཏུ་ཟབ་པའི་
རྟོགས་པ་ཆོས་ཀྱི་སྐུ་ང་མི་ཤེས་ཞེས་བྱ་བའི་དོན་ཏོ། །གཉིས་པ་གཟུགས་ཀྱི་སྐུའི་དབང་དུ་བྱས་པ་ལས་དང་པོ་
ལོངས་སྐུའི་རྒྱ་མཐུན་གྱི་གནས་རྡོ་རྗེ་བཙུན་མོའི་བྷ་ག་སྟེ་སྲུང་འཁོར་གྱི་ནང་ངོ༌། །སངས་རྒྱས་རིན་ཆེན་ཟ་མ་ཏོག་
ནི་གཞལ་ཡས་ཁང་སྟེ་དེ་ནི་ཕྱི་དབྱིབས་ཀྱི་བདེ་བ་ཅན་ནོ། །འཆད་པ་པོ་གཙོ་བོ། ཆོས་སྔགས། ཚོགས་
འཁོར། བསྒྲུབ་བྱ་མཛད་པ། འཇིག་རྟེན་དུར་ཁྲོད། འདས་པ་ལྷ། ལྷན་སྐྱེས་ནི་ལྷའི་ཁ་དོག་གི་ཞེན་པ་དང་
བྲལ་བ་ལེའུ་བརྒྱད་པ་བཞིན་ནོ། །དེས་ན་མཆོག་མཐའ་དགའ་བྲལ་དང་པོ་སྟེ། ལྷན་སྐྱེས་ཀྱི་ཡེ་ཤེས་ཀྱི་དུས་དང་
འདྲ་བར་ཞེན་པ་དང་བྲལ་བའི་ཚེ་སྐྱེ་བའོ། །མཚན་དཔེ་ནི་མངོན་བྱང་དང་སྐུའི་རྣམ་འཕྲུལ་གཉིས་ཀ་སྟེ་ལོངས་
སྐུའོ། །ཁུ་བ་ནི་རྒྱུ་རྡོ་རྗེ་འཛིན་པ་སྟེ་ཆོས་སྐུའོ། །སྤྲུལ་སྐུ་ནི་ལྷའི་རྣལ་འབྱོར་ལས་བདེ་བ་སྟེ་འབྲས་བུ་རྡོ་རྗེ་འཛིན་
པར་བཞེངས་པའོ། །སྐུ་གསུམ་རྫོགས་པའི་རིམ་པ་ལ་སྦྱར་ན་འདི་ལྟར་རྫོགས་པའི་རིམ་པ་འདིས་རྣམ་པར་མི་རྟོག་
པ་ཙམ་ཞིག་ཐོབ་ཀྱི་གཟུགས་ཀྱི་སྐུ་ནི་མི་ཐོབ་སྟེ། གཟུགས་ཀྱི་སྐུ་དེ་ནི་གནས་དང་འཁོར་ལ་སོགས་པའི་དབྱེ་བར་
སྣང་བའི་ཕྱིར་རོ། །གལ་ཏེ་དེ་ནི་བསྐྱེད་པའི་རིམ་པ་ཁོ་ནས་ཐོབ་པར་བྱེད་པ་ཡིན་ནོ་སྙམ་ན། དེ་ལྟ་མོད་ཀྱི་འོན་
ཀྱང་རྫོགས་པའི་རིམ་པ་འདི་ཉིད་ནི་ཆོས་ཐམས་ཅད་ཀྱི་ས་བོན་འཛིན་པ་དང་རྒྱུ་ཡིན་པས་སྐུ་གསུམ་ཚང་
སྟེ། རྫོགས་པའི་རིམ་པ་དག་ཀྱང་རྡོ་རྗེ་བཙུན་མོ་ཞེས་བྱ་བ་ལ་སོགས་པ་གསུངས་སོ། །འདི་ལྟར་བསྒྲུབ་པར་བྱ་
བའི་སངས་རྒྱས་ལོངས་སྤྱོད་རྫོགས་པའི་སྐུ་རྣམས་ནི་ཞིང་ཁམས་དག་པ་བདེ་བ་ཅན་ན་བཞུགས་པ་ལྟར་འདིར་རྡོ་རྗེ་
བཙུན་མོའི་སྟེ་སྤྱན་མ་ལ་སོགས་པ་རྣམས་ཀྱི་བྷ་ག་ལ་བཞུགས་པའོ། །ཞིང་ཁམས་དག་པ་དེ་ཉིད་སྐུ་གསུང་ཐུགས་
རྡོ་རྗེའི་ངོ་བོ་ཉིད་མཚོན་པས་ཨེའི་རྣམ་པའི་ཆ་བྱད་དེ་ཟུར་གསུམ་པའོ། །དེ་ཉིད་སངས་རྒྱས་རིན་ཆེན་ཟ་མ་ཏོག་སྟེ་
བདུད་རྩི་ལྔ་ལ་སོགས་པའོ། །བདེ་བ་ཅན་ཞེས་པ་ནི་ནང་སྔགས་ཀྱི་བདེ་བ་ཅན་ནི་ལྟེ་བ་ཡིན་ལ། གསང་བ་དབང་
གི་བདེ་བ་ཅན་ནི་ཆོས་འབྱུང་ངོ་། །དེར་བཞུགས་པའི་སྟོན་པ་ནི་འཆད་པ་པོ་ཞེས་བྱ་བ་ལ་སོགས་པ་གསུངས་
ཏེ། ཞུ་བ་དང་བདེ་བ་དབྱེར་མི་ཕྱེད་པ་དེ་ཉིད་སྟོན་པ་ལོངས་སྤྱོད་རྫོགས་པའི་སྐུ་བྱང་ཆུབ་སེམས་དཔའ་རྣམས་ཀྱི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
135
ཆོས་ཀྱི་ལོངས་སྤྱོད་པའི་གཞིར་གྱུར་པ་དང་མཚུངས་པར་རྣམ་པར་རྟོག་པ་དང་རྟོག་པ་མེད་པ་དང་བདུད་རྩི་ཐམས་
ཅད་ཀྱི་གཞིར་གྱུར་པའི་ཕྱིར་རོ། །ཆོས་ཀྱང་ང་སྟེ་ལུང་གི་ཆོས་གསུང་རབ་ཡན་ལག་བཅུ་གཉིས་དང་རྟོགས་པའི་
ཆོས་ཐམས་ཅད་ཀྱང་རྒྱུ་དེ་ལས་བྱུང་བའི་ཕྱིར་རོ། །རང་གི་ཚོགས་ལྡན་ཉན་པ་ང་། །ཞེས་བྱ་བ་ནི་ཇི་ལྟར་ལོངས་
སྤྱོད་རྫོགས་པའི་སྐུ་ལ་རང་བཞིན་གྱི་སྨོན་ལམ་གྱི་རྒྱུ་ལས་བྱུང་བའི་འཁོར་གྱིས་བསྐོར་བ་ལྟར་བདུད་རྩི་ལྔ་ནི་དེ་
བཞིན་གཤེགས་པ། འབྱུང་བ་བཞི་ལྷ་མོ། སྐྱེ་མཆེད་ཀྱི་དྭངས་མ་བྱང་ཆུབ་སེམས་དཔའི་འཁོར་གྱིས་བསྐོར་
བའོ། །དེ་ཉིད་ཀྱི་ཕྱིར་འཇིག་རྟེན་སྟོན་པ་སྟེ་སྤྲུལ་པའི་སྐུའོ། །བསྒྲུབ་བྱ་ཞེས་བྱ་བ་ནི་ཆོས་ཀྱི་སྐུ་ལྟར་བདེ་བ་ཆེན་
པོའི་བདག་ཉིད་ཀྱིས་སོ། །ཟག་པ་དང་བཅས་པའི་ལུས་དང་ཟག་མེད་ཀྱི་ཡེ་ཤེས་གཉིས་སུ་སྣང་བ་འདིའང་འདི་
ལས་བྱུང་བས་འཇིག་རྟེན་དང་འཇིག་རྟེན་ལས་འདས་པའོ། །གལ་ཏེ་བསྒྲུབ་པར་བྱ་བའི་སངས་རྒྱས་དེ་ནི་དུས་
བསྐལ་པ་གྲངས་མེད་པ་གསུམ་ལ་སོགས་པ་འབྱུང་བ་ཡིན་ན་འདིར་སངས་རྒྱས་ཀྱི་དུས་གསུངས་ཤིག་ཅེ་
ན། མཆོག་མཐའ་དགའ་བྲལ་དང་པོར་ནི། །ཞེས་བྱ་བ་སྨོས་སོ། །དེ་ལ་མཆོག་ཅེས་བྱ་བ་ནི་དགའ་བ་གསུམ་
ལས་མཆོག་ཏུ་གྱུར་པས་ལྷན་སྐྱེས་ཡིན་ལ། དེ་ལ་བཞི་ཡོད་པ་ལས་ལྷན་སྐྱེས་ཀྱི་ལྷན་སྐྱེས་ནི་མཐའ་ཡིན་
ལ། དགའ་བྲལ་ཞེས་བྱ་བ་ནི་ཐིག་ལེ་ལྷུང་བ་སྟེ། དེའི་དང་པོ་ནི་མ་ལྷུང་བ་ཡིན་པས་དགའ་བ་བཞི་བའི་དུས་སུ་
ཞེས་བྱ་བའོ། །གལ་ཏེ་རྨོངས་པ་དག་འདི་སྐད་དུ་མཆོག་མཐའ་ཞེས་བྱ་བ་འདིས་ནི་མཆོག་དགའི་མཐའ་དང་
དགའ་བྲལ་གྱི་དང་པོ་ཞེས་བྱ་བ་འདིས་དགའ་བ་གསུམ་པ་ཉིད་དུ་འགྲུབ་པར་འགྱུར་རོ་ཞེ་ན། དེ་དག་གིས་
ནི། དང་པོ་དགའ་བ་ཙམ་ཉིད་དེ། །གཉིས་པའི་གྲངས་ལ་མཆོག་དགའ་ཉིད། །གསུམ་པ་ལ་ནི་དགའ་བྲལ་
ཉིད། །བཞི་པ་ལྷན་ཅིག་སྐྱེས་པ་ཉིད། །ཅེས་གསུངས་པ་དེ་མ་དྲན་པ་ཡིན་ནོ། །གལ་ཏེ་དེ་ནི་དགོངས་པ་ཅན་
ཡིན་ལ། འདིས་ནི་དགོངས་པ་ཅན་མ་ཡིན་པ་ཉིད་དོ་སྙམ་ན། དེ་ནི་མ་ཡིན་ཏེ། མཆོག་དགའི་དགའ་བ་དང་
མཆོག་དགའ་གཉིས་ནི་ཐ་དད་དེ། དང་པོ་ནི་དགའ་བ་གཉིས་པ་ཡིན་ལ། གཉིས་པ་ནི་ལྷན་སྐྱེས་ཡིན་ཏེ། ལེའུ་
བཅུ་པར། མཆོག་དགར་བསྒོམ་པ་མེད་ཅིང་སྒོམ་པ་པོ་ཡང་མེད། །ཅེས་བྱ་བ་ལ་སོགས་པ་ལྷན་སྐྱེས་ཉིད་དགའ་
བ་གསུམ་ལས་མཆོག་ཏུ་གྱུར་པའི་ཕྱིར་མཆོག་དགར་བཏགས་པ་དེ་དག་ཇི་ལྟར་དྲང་། སྐྱོན་གཞན་ཡང་འཁོར་ལོ་
དང་། བདེན་པ་དང་། དེ་ཁོ་ན་ཉིད་དང་། སྐུ་དང་། སྡེ་པ་བཞི་ལ་སོགས་པ་ བཞི་ཚན་ཐམས་ཅད་འཁྲུགས་པར་
འགྱུར་བས་འདི་ནི་མི་རུང་ངོ་། །དེ་བཞིན་དུ་དགའ་བྲལ་གྱི་དགའ་བ་ནི་དགའ་བ་གསུམ་པ་དང་། དགའ་བྲལ་ནི་རྟེན་ཐིག་ལེ་ཉམས་པའི་སྐབས་ལ་
བཤད་པའི་ཁྱད་པར་རྣམས་ཀྱང་ཤེས་པར་བྱའོ། །སྐྱོན་གཞན་ཡང་། དགའ་བྲལ་གྱི་དགའ་བ་ཐིག་ལེ་ལྷུང་བ་ཡིན་ན། བྱང་
ཆུབ་སེམས་ནི་ལྷུང་གྱུར་ན། །རྣམ་ཤེས་ཕུང་པོ་བརྒྱལ་འགྱུར་བས། །མ་སྨད་དངོས་གྲུབ་ག་ལ་ཡོད། །ཅེས་
གསུངས་པ་ཇི་ལྟར་དྲང་། གལ་ཏེ་དེ་ནི་ལམ་གྱི་དུས་ཡིན་ལ། འདིར་དབང་གི་དུས་ཡིན་པས་དགོངས་པ་སོ་སོ་
ཡིན་ནོ་སྙམ་ན། དབང་གི་དུས་ཉིད་དུའང་ལམ་དུ་མི་འགྱུར་བ་དེའང་མི་རིགས་ལ། དབང་དང་ལམ་འགལ་



136
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བའང་མི་རིགས་ཤིང་། གཞུང་འདིའང་དབང་གི་སྐབས་མ་ཡིན་ལ། དབང་གི་སྐབས་འཆད་པར་འགྱུར་བའི་
ལེའུ་གསུམ་པར་ཡང་སྐད་ཅིག་མ་བཞི་པར་བཤད་པ་དང་། ལམ་དུ་བྱེད་པ་ན་དགའ་བ་བཞི་མེད་པའི་ཕྱིར་བདེན་པ་
བཞི་ལ་སོགས་པ་ཐམས་ཅད་ཀྱང་མི་འགྲིག་པར་འགྱུར་བའི་ཕྱིར་འདི་མི་རུང་ངོ༌། །སློབ་དཔོན་ཁ་ཅིག་ནི་མཆོག་
མཐའ་ནི་དགའ་བྲལ་ཡིན་ལ། དེ་དག་དང་པོར་སོང་བའི་ཕྱི་ནས་ཞེས་འཆད་པར་བྱེད་པ་དེའང་ཚིག་གི་དོན་འགྲིག་
པ་མ་ཡིན་ནོ། །ལྷན་ཅིག་སྐྱེས་པ་གསུམ་པར་འདོད་པ་ལ་སྐྱོན་གཞན་ཡང་བླ་མས་འཆད་པར་འགྱུར་བས་རྣམ་པར་
སྤྲོས་པས་ཆོག་གོ །དེའི་དུས་སུ་ཡེ་ཤེས་དེ་ཇི་ལྟར་ཤེས་པར་འགྱུར་སྙམ་ན། མུན་པ་ལ་ནི་མར་མེ་ལྟར་ཏེ་མར་
མེས་མུན་པ་འཇོམས་ཤིང་དངོས་པོ་རྣམས་གསལ་བར་བྱེད་པ་བཞིན་ནོ། །དེ་བཞིན་བུ་ རྡོ་རྗེ་སྙིང་པོ་ལ་སོགས་པས་ཀྱང་
ཡིད་ཆེས་པར་གྱིས། །ཞེས་བྱ་བ་ནི་ཡེ་ཤེས་འདིས་མ་རིག་པའི་བསྒྲིབས་པ་ཐམས་ཅད་བཅོམ་ནས། དངོས་པོའི་
དོན་གསལ་བར་རྟོགས་པར་ བྱེད་པས་མཚོན་བྱེད་དཔེའི་ཡེ་ཤེས་སྐྱེ་ཚུལ་དེ་བཞིན་དུ་ཡིད་ཆེས་པར་གྱིས་ཤིག་ཅེས་བྱ་བའོ། །དེས་ན་
དཔེའི་ཡེ་ཤེས་སུ་མཚོན་པ་ནི་མར་མེས་དངོས་པོ་ཐམས་ཅད་མཚོན་པ་ལྟར་ཡེ་ཤེས་འདིས་ཀྱང་སངས་རྒྱས་ཀྱི་ཡེ་
ཤེས་མཚོན་པར་གྱིས་ཤིག་ཅེས་བྱ་བར་སྦྱར་རོ། །དེ་ལྟ་བུའི་སྟོན་པ་བཙུན་མོའི་བྷ་ག་ན་བཞུགས་པ་དེ་ཇི་ལྟ་བུ་ཡིན་
སྙམ་ན། སྟོན་པ་སུམ་ཅུ་རྩ་གཉིས་མཚན། །གཙོ་བོ་དཔེ་བྱད་བརྒྱད་ཅུར་ལྡན། །ཞེས་བྱ་བ་སྟེ། ཕྱག་ཞབས་
འཁོར་ལོས་མཚན་པ་ལ་སོགས་པ་སྟེ། དེ་ལྟ་བུའི་སྐུ་ནི་ལུས་ལ་བྱང་ཆུབ་ཀྱི་སེམས་ཀྱི་ཐིག་ལེ་ཨཱ་ལི་དང་ཀཱ་ལིའི་
རྣམ་པས་གནས་པ་དེ་ནི་མཚན་དཔེའི་ས་བོན་ཏེ། ཨ་སོགས་དབྱངས་ཡིག་ཐམས་ཅད་ནི། །སྒེག་པ་སྔོན་འགྲོའི་
རོ་རྣམས་སོ། །ཡིག་འབྲུ་ལྷ་ཡི་གཟུགས་ཀྱིས་ནི། །ལྷ་ལ་སོགས་པར་ཡང་དག་གནས། །ཞེས་གསུངས་ཏེ་
ལོངས་སྐུའོ། །ཆོས་སྐུ་ནི་དེ་བས་ན་ཆོས་ཀྱི་སྐུ་དེའང་ལོངས་སྤྱོད་རྫོགས་པའི་སྐུའི་ཐུགས་ཡིན་པའི་ཕྱིར་དེ་ལ་
བརྟེན་ལ། ལོངས་སྤྱོད་རྫོགས་སྐུ་དེའང་ཆོས་ཀྱི་སྐུ་ལས་འབྱུང་ངོ་ཞེས་སྟོན་པ་ནི། ཁུ་བ་ཞེས་བྱའི་རྣམ་པར་
གནས། །དེ་མེད་པས་ན་བདེ་མེད་འགྱུར། །བདེ་བ་མེད་ན་དེ་མེད་འགྱུར། །ཞེས་བྱ་བ་གསུངས་ཏེ། གོང་གི་
ལྷན་སྐྱེས་ཆོས་སྐུ་ཡིན་ལ། དེའང་རྟེན་དང་བརྟེན་པའི་ཚུལ་གྱིས་འདིར་ཡང་ཤེས་པར་བྱའོ། །སྤྲུལ་སྐུའི་སྒོ་ནས་
མཇུག་བསྡུ་བ་ནི། ལྷ་ཡི་རྣལ་འབྱོར་ལས་བདེ་བ། །དེ་ཕྱིར་སངས་རྒྱས་དངོས་པོ་མིན། །དེ་ཉིད་དངོས་མེད་
ཚུལ་ཡང་མིན། །ཞེས་སྨོས་ཏེ། སངས་རྒྱས་དངོས་མེད་མིན་པས་སྤྲུལ་སྐུར་སྣང་ལ་ཆོས་སྐུ་ལས་མ་གཡོས་
པས་བདེ་སྟོང་གི་རང་བཞིན་ཡིན་པའི་ཕྱིར་སངས་རྒྱས་དངོས་པོ་མིན་ཞིང་རྒྱུའི་ཞུ་བས་སྤྲུལ་སྐུ་རྒྱུན་མི་འཆད་པས་
དངོས་མེད་ཀྱང་མིན་ཞེས་བྱ་བར་སྦྱར་ཏེ། ཀླུ་སྒྲུབ་ཀྱི་ཞལ་སྔ་ནས། མྱ་ངན་འདས་པ་དངོས་མེད་པའང་། །མིན་
ན་དངོས་དེ་ག་ལ་ཡིན། །ཞེས་གསུངས་པ་ལྟ་བུའོ། འདིར་གྲོལ་བའི་རྒྱུ་མཚན་ལ་དག་པ་གསུམ་གྱི་རང་བཞིན་ཡིན་པས་དང་། ཐབས་
ཁྱད་པར་ཅན་གྱིས་ཟིན་པས་དང་རིགས་དང་རིགས་བདག་ཡིན་པའི་ཕྱིར་གྲོལ་བའི་རྒྱུ་མཚན་གསུམ་གྱི་དང་པོར་ཡང་མཛད་སྣང་ངོ༌། །ད་ནི་དག་པ་
གསུམ་གྱི་རང་བཞིན་དུ་བསྟན་པ་ནི། ཅི་གལ་ཏེ་དེ་ལྟར་འབྲས་བུ་ནི་ཆོས་སྐུ་དང་གཟུགས་སྐུ་དབྱེར་མེད་པ་ཡིན་



137
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལ། ལམ་གྱི་དུས་སུའང་དབྱེར་མེད་པ་ཡིན་མོད། རྒྱའི་རྒྱུད་རང་བཞིན་གྱིས་རྣམ་པར་དག་པ་མ་ཡིན་ན་ནི་གྲོལ་
བར་མི་འགྱུར་ལ། ཡིན་ན་ལམ་ལ་འབད་པ་དོན་མེད་པར་འགྱུར་ཏོ་སྙམ་ན། དེ་ལ་རང་བཞིན་གྱིས་སངས་རྒྱས་
ཀྱི་རྒྱ་གནས་སོ་ཞེས་སྟོན་པ་ནི། ཞལ་ཕྱག་རྣམ་པ་ཞེས་བྱ་བ་ལ་སོགས་པ་ཚིག་དགུས་སྟོན་པར་བྱེད་དེ། དེ་
ལ། ལུས་ཅན་རྣམས་སྐྱེས་མ་ཐག་ཏུ་ཞལ་དང་ཕྱག་དང་སྐུའི་རྣམ་པ་ཅན་དུ་གྲུབ་པ་ནི་ལྷ་སོ་སོའི་གཟུགས་ཅན་ཉིད་ཀྱི་དག་
པའོ། །ཅེས་བྱ་བ་ནི་དེ་བཞིན་གཤེགས་པའི་གཟུགས་ཀྱི་སྐུ་འདི་ནི་ཞལ་དང་ཕྱག་གི་རྣམ་པ་ཅན་སྒྱུ་མ་ལྟ་བུའི་སྐུ་ཡིན་
ལ། དེ་སེམས་ཅན་ཐམས་ཅད་ཀྱི་དེ་བཞིན་ཉིད་དུ་གནས་སོ་ཞེས་བྱ་བ་སྟེ། གཞུང་འོག་མའི་ལུས་ལྷ་ཡི་རྣམ་པའི་
གཟུགས་ཀྱིས་ནི་ བཞིན་གྱི་དཀྱིལ་འཁོར་དང་ལག་པ་དང་ཁ་དོག་སོ་སོར་གནས་པ་ནི་ལུས་ཅན་རྣམས་སྐྱེས་པ་ཙམ་གྱིས་ལྷའི་རྣམ་པར་གནས་པས་ལྷ་
སོ་སོའི་དག་པའོ། །ཞེས་བྱ་བ་རྐང་པ་གསུམ་གྱིས་རྒྱས་པར་བཤད་དོ། །སེམས་ཀྱི་རང་བཞིན་ མཆོག་ཏུ་བདེ་བ་ ཁ་དོག་དང་
དབྱིབས་སོགས་ཀྱི་གཟུགས་མེད་པའམ་རུ་པ་རང་བཞིན་ལ་འཇུག་པས་རང་བཞིན་མེད་པ་ཉིད་ནི་དེ་བཞིན་ཉིད་ཀྱི་དག་པའོ། །དེ་རྒྱས་པར་བཤད་
ན། འོག་གི་གཞུང་རང་བཞིན་འོད་གསལ་བ་ རྣམ་_པར་དག་ པའི་རྣམ་པ.འམ་ངང་ཚུལ་ཅན་གྱི་འི་སེམས་ཀྱིས་ནི་_གནས་པ་སྤྲོས་པ་དང་
བྲལ་བ་ནི་རང་བཞིན་མྱ་ངན་འདས་པ་དེ་བཞིན་ཉིད་ ཀྱི་དག་པའོ། །ཅེས་བྱ་བས་དེ་བཞིན་གཤེགས་པ་རྣམས་ཀྱི་ཆོས་ཀྱི་
སྐུ་ནི་དམིགས་པ་ཐམས་ཅད་ལས་རབ་ཏུ་གྲོལ་བར་གནས་བཞིན་དུ་སེམས་ཅན་ཐམས་ཅད་ཀྱི་སེམས་ཀྱང་རང་
བཞིན་གྱིས་རྣམ་པར་དག་པར་སྟོན་ཏོ། །དེའི་ཕྱིར་འགྲོ་བ་ཀུན་ལ་_སེམས་རིག་པ་དང་སྟོང་པ་ལྷན་ཅིག་སྐྱེས་པ་ནི་རང་རིག་
པའི་དག་པའོ། །དེའི་རྒྱས་བཤད་ནི་རང་བཞིན་ནམ་ངོ་བོ་ལ་སེམས་རིག་སྟོང་དང་ལུས་སྣང་སྟོང་ཟུང་འཇུག་ལྷན་ཅིག་སྐྱེས་པར་བརྗོད་དེ། སངས་རྒྱས་
ཀྱི་རྒྱུ་ཉིད་རང་བཞིན་གྱིས་ལྷན་ཅིག་སྐྱེས་སོ་སྟོན་ཏོ། །འོ་ན་རང་བཞིན་གྱིས་དག་པ་གསུམ་དུ་གནས་པས་སངས་རྒྱས་
ཡིན་ན་ལམ་ལ་འབད་པ་དོན་མེད་པར་འགྱུར་རོ་སྙམ་ན། འོན་ཀྱང་བག་ཆགས་ཕལ་བ གློ་བུར་གྱི་དྲི་མས་བསྒྲིབ་པས་དེ་
སྦྱོང་བའི་ཕྱིར་ལམ་ལ་འབད་དགོས་སོ། །ཞེས་སྨོས་ཏེ། བག་ཆགས་ཕལ་པ་ གློ་བུར་གྱི་དྲི་མས་བསྒྲིབས་པ་སྤོང་ཞེས་བྱ་བའི་
དོན་ཏེ་འདིར་རྒྱུད་གསུམ་གྱི་དག་པ་གསུམ་ སོ་སོར་རྒྱས་པར་བརྗོད་པར་བྱའོ། །གཉིས་པ་གློ་བུར་གྱི་དྲི་མ་སེལ་བར་
བྱེད་པའི་ཐབས་ཁྱད་པར་ཅན་གྱིས་ཟིན་པའི་ཕྱིར་གྲོལ་བར་འཐད་པ་ལ་ཐབས་ཀྱི་ངོ་བོ་དང་། དེ་གཞན་གྱིས་མི་ཤེས་པར་བསྟན་པ་གཉིས་
ལས། དང་པོ་ལ་བཞི་ལས། གློ་བུར་གྱི་དྲི་མ་དེ་སེལ་བར་བྱེད་པའི་ཐབས་ཇི་ལྟར་བུ་ཞེ་ན། ཐོག་མར་རིགས་འདྲ་བ་གཉེན་པོར་ཆེ་བ་
ནི། གཡོ་བའི་དུག་གི་གཉེན་པོར་གནས་པའི་དུག་འགྲོ་བ་བཞིན་ཉོན་མོངས་པའི་གཉེན་པོར་ཉོན་མོངས་པ་ཉིད་འགྲོ་
བ་ནི། དཔེར་ན་གཡོ་བའི་དུག་གི་དུམ་བུ་ཞེས་བྱ་བ་ལ་སོགས་པ་ནི་གང་ཉིད་ཀྱིས་ཟིན་པའི་སྐྱེ་བོ་ཐམས་ཅད་འཆི་བར་འགྱུར་བ་ལ་དུག་
གི་དེ་ཉིད་དང་བཅོས་ཐབས་ཤེས་པའི་གང་ཟག་དེས་བརྟན་པའི་དུག་གིས་གཡོ་བའི་དུག་ནི་འབིགས་ཤིང་འཇོམས་པར་བྱེད་པས་རིགས་འདྲ་སྨན་དུ་འགྱུར་བའོ་
ཞེས་དཔེ་སྨོས་ནས་དོན་དང་སྦྱར་བ་འོག་ནས་སོ། །རྟོག་པས་རྟོག་པ་འདག་པའི་དཔེ་བསྣན་པ་གཉེན་པོར་ཆེ་བ་ནི། ཇི་ལྟར་
ཐུར་སེལ་གྱི་རླུང་ འགགས་པའི་ནད་དག་གིས་ཟིན་པ་ལ། །ཞེས་བྱ་བ་ལ་སོགས་པ་ ནི་དེའི་བཅོས་ཐབས་ལ་རླུང་བསྐྱེད་པའི་རྫས་མོན་
སྲན་སྡེའུའི་ཐུག་པའི་བཟའ་བ་ནི་སྦྱིན་པར་བྱ་སྟེ་རླུང་ནད་སྣུམ་གྱིས་བཅོས་པ་ལས་བཟློག་པ་རླུང་ནད་ལ་རླུང་བསྐྱེད་པའི་སྨན་ནི་བརྟག་ཅིང་དཔྱད་པ་ལས་སྲན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
138
མའི་རླུང་གིས་ནད་ཀྱི་རླུང་ལ་བསྣུན་པས་ཐུར་སེལ་འཕེལ་ནས་ནད་ཞི་བར་བྱེད་པའོ་ཞེས་པ་སྟེ། རླུང་ཆུང་ངུའི་འཕྱེན་ནད་ཀྱིས་ཟིན་པ་ལ་
རླུང་ཆེན་པོ་མོན་སྲན་གྱི་བཟའ་བས་སེལ་བར་བྱེད་དོ། །དེ་དག་དོན་དང་སྦྱར་ན་དཔེ་དང་པོས་མཚོན་པ་ནི། གལ་ཏེ་སྲིད་པའི་
དེ་ཁོ་ན་ཉིད་ཀྱིས་སྲིད་པ་དང་བྲལ་དུ་ཆུག་ཀྱང་རྣམ་པར་རྟོག་པ་མི་ཟད་དེ། ལམ་དེ་ཉིད་ཀྱང་རྣམ་པར་རྟོག་པ་ཡིན་
པའི་ཕྱིར་རོ། །དེས་ན་རྣམ་རྟོག་མ་ཟད་ན་གྲོལ་བར་ག་ལ་འགྱུར་སྙམ་ན། བསྐྱེད་རིམ་གྱི་རྣམ་རྟོག་བསྒོམ་པ་ལས་ནི་
ཐ་མལ་གྱི་རྣམ་རྟོག་སྦྱོང་བ་རིགས་འདྲ་དང་། །ཞེས་སྨོས་ཏེ། འདི་ལྟར་བསྐྱེད་པ་དང་རྫོགས་པ་བསྒོམས་པས་དེ་ཉིད་
རྣམ་པར་རྟོག་པ་ཡིན་ཡང་ཐ་མལ་གྱི་རྟོག་པའི་གེགས་བྱེད་པ་ལ་འགལ་བ་མེད་དེ། མཁན་པོ་ཞི་བའི་ལྷས་
ཀྱང་། དཔེར་ན་རྨི་ལམ་བུ་ཤི་ལ། །དེ་མེད་སྙམ་དུ་རྣམ་རྟོག་ནི། །དེ་ཡོད་རྣམ་པར་རྟོག་པ་ཡི། །གེགས་ཡིན་
དེ་ཡང་བརྫུན་པ་ཡིན། །ཞེས་གསུངས་པ་ལྟ་བུའོ། །དཔེ་གཉིས་པའི་དོན་ནི་ གལ་ཏེ་མྱ་ངན་ལས་འདས་པ་ནི་སྲིད་པའི་
སྐྱེ་བ་དང་འཇིག་པ་ལས་འདས་པ་ཡིན་ལ། དེ་ཐོབ་པར་བྱེད་པའི་ཐབས་ནི་སྲིད་པ་འཁོར་བ་ཡིན་པས་དེས་གློ་བུར་
གྱི་དྲི་མ་སེལ་བར་ག་ལ་འགྱུར་སྙམ་ན། བསྐྱེད་རིམ་གྱི་སྣོད་གཞལ་ཡས་ཁང་དང་བཅུད་ལྷའི་ སྲིད་པ་ཉིད་ཀྱིས་ཐ་མལ་སྣོད་བཅུད་
ཀྱི་སྲིད་པ་དག་པར་བྱེད་པ་བཟློག་པ་གཉེན་པོར་ཆེ་བའོ། །ཅེས་སྨོས་ཏེ། སྲིད་པ་ནི་འཇིག་རྟེན་གྱི་སྣོད་དང་བཅུད་ཡིན་ལ་དེ་
སྦྱོང་བ་ བསྐྱེད་རིམ་དང་སྦྱར་ན་གཞལ་ཡས་ཁང་དང་སྐྱེད་ཆོག་བཞི་ལ་སོགས་པ་ཡིན་ལ། དེ་བསྒོམ་པའི་ལམ་གྱིས་དེ་
ཉིད་དག་པར་བྱེད་དོ། །སྦམས་པ་གཉེན་པོར་ཆེ་བ་ནི། ཇི་ལྟར་རྣ་བར་ཆུ་ཞུགས་པ་ན་ཆུ་གཞན་མང་པོ་བླུགས་ཏེ་ལྷན་ཅིག་ཏུ་
གཟས་པའི་ཚུལ་གྱིས་ནི་ཕྱི་རོལ་དུ་དགུག་པར་བྱ་བ་དེ་བཞིན་དུ། །ཞེས་བྱ་བ་ལ་སོགས་པ་སྟེ། དོན་ཐ་མལ་གྱི་ དངོས་པོ་ལ་ཞེན་པའི་
རྣམ་པར་རྟོག་པས་རབ་ཏུ་གཡེངས་པ་ལ། རྣམ་རྟོག་དེ་ཉིད་ཀྱང་རྣམ་པར་ངེས་པ་ཞེས་བྱ་བ་.ཞལ་མང་ཕྱག་མང་སོགས་ཀྱི་
ལྷའི་ རྣམ་པར་ངེས་ཤིང་བསྒོམ་པའི་རྣམ་པར་རྟོག་པས་སྦྱོང་བར་བྱེད་དོ། །བསྣན་པ་གཉེན་པོར་ཆེ་བ་ནི། ཇི་ལྟར་འཚེད་
པ སྟེ་མེ་ཡིས་ཚིག་¸ནས་ཆུ་བུར་བྱུང་བ་སླར་ཡང་མེ་ཡིས་ཡང་ནི་གདུང་བར་བྱ་སྟེ། དེས་སྐམ་ཞིང་བདེ་བར་འགྱུར་བ་དེ་བཞིན་དུ་ཞེས་བྱ་བ་ལ་
སོགས་པ་སྟེ། ཐ་མལ་གྱི་འདོད་ཆགས་ཀྱི་མེས་ཚིག་པ་ལ་_ལམ་དཀྱིལ་འཁོར་འཁོར་ལོའི་འདོད་ཆགས་ཉིད་ཀྱི་ མེ་ཡིས་གདུང་
བར་བྱས་པས་སེལ་གྱི་གཞན་གང་གིས་ཀྱང་སེལ་བར་མི་འགྱུར་ཏེ། རྡོ་རྗེ་གུར་གྱི་རྒྱུད་ལས་ཀྱང་། འདོད་ཆགས་
ཀྱིས་བསྐྱེད་འཇིག་རྟེན་པ། །འདོད་ཆགས་ཉིད་ཀྱིས་རྣམ་གྲོལ་འགྱུར། །རྡོ་རྗེ་ཆགས་པ་ཡོངས་ཤེས་པས། །
ཡིད་ནི་རྡོ་རྗེ་སེམས་དཔའ་གྱུར། །ཞེས་གསུངས་པ་ལྟ་བུའོ། །གལ་ཏེ་དེ་ལྟ་བུའི་ལམ་དེ་སྤང་བྱ་དང་འགལ་བས་
གྲོལ་ལམ་མི་འགལ་བས་གྲོལ། འགལ་བས་གྲོལ་ན་སྔར་བསྟན་པ་དང་འགལ་ལ། མི་འགལ་བས་གྲོལ་ན་སོ་སོ་
སྐྱེ་བོ་རྣམས་དང་ཁྱད་ཅི་ཡོད་སྙམ་ན། མི་འགལ་བས་མི་གྲོལ་བ་ནི། སྐྱེ་བོ་མི་བཟད་པ་ཡི་ལས་ ཉོན་མོངས་དང་འདོད་
ཡོན་བསྟེན་པ་སོགས་གང་དང་གང་གིས་འཁོར་བར་འཆིང་བར་འགྱུར་བ། །ཞེས་བྱ་བ་ལ་སོགས་པས་མཇུག་བསྡུས་ནས་སྟོན་
ཏེ། མདོར་ན་རྨོངས་པ་རྣམས་ནི་གང་དང་གང་གིས་བཅིངས་པ་སྟེ། ཉོན་མོངས་པ་འདོད་ཆགས་ལ་སོགས་པས་
སོ། །འོ་ན་འགལ་བས་གྲོལ་ན་སྔར་བསྟན་པ་དང་མི་འགལ་ལམ་སྙམ་ན། རིམ་གཉིས་ཀྱི་ ཐབས་དང་བཅས་ན་ ཉོན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
139
མོངས་དང་འདོད་ཡོན་དེ་ཉིད་ཀྱིས་སྲིད་པའི་འཆིང་བ་ལས་གྲོལ་ བར་འགྱུར་ཏེ། ཞེས་སྤྱིར་བསྟན་ནས་བྱེ་བྲག་ཏུ་ཆགས་པས་འཇིག་རྟེན་པ་རྣམས་
འཆིང་པར་འགྱུར་བ་ལ་བསྐྱེད་རིམ་གྱི་རྗེས་སུ་ཆགས་པའི་རྣལ་འབྱོར་དང་། རྫོགས་རིམ་གྱི་དཀྱིལ་འཁོར་འཁོར་ལོའི་འདོད་ཆགས་ཉིད་ཀྱིས་རྣམ་པར་གྲོལ་
བར་འགྱུར་རོ། །དེས་ན་སྤང་བྱའི་རྒྱུ་དང་རྒྱུད་དེ་འགལ་བས་གྲོལ་བའི་ཐབས་ཡོད་ལ། དངོས་སུ་མི་འགལ་བས་ལམ་
ཁྱད་པར་དུ་འཕགས་སོ། །དེས་ན་འཕགས་པ་འོད་སྲུངས་ཀྱིས་ཞུས་པའི་མདོ་ལས། འོད་སྲུང་གྲོང་ཁྱེར་གྱི་ལུད་
གང་ཡིན་པ་དེ་འབྲས་ཀྱི་ཞིང་དང་ཏིལ་གྱི་ཞིང་དང་བུ་རམ་གྱི་ཞིང་ལ་ཕན་པར་འགྱུར་རོ། །དེ་བཞིན་དུ་བྱང་ཆུབ་
སེམས་དཔའི་ཉོན་མོངས་པའི་ལུད་གང་ཡིན་པ་དེ་བླ་ན་མེད་པའི་བྱང་ཆུབ་ཀྱི་ཞིང་ལ་ཕན་པར་འགྱུར་རོ་ཞེས་
གསུངས་སོ། །འཕགས་པ་བྱམས་པས་ཐེག་བསྡུས་ལས་ཀྱང་། ཐབས་ཆེན་དག་དང་ལྡན་པ་ལ། །ཉོན་མོངས་བྱང་
ཆུབ་ཡན་ལག་འགྱུར། །འཁོར་བ་ཞི་བའི་ཐབས་ཉིད་པས། །དེ་ཕྱིར་རྒྱལ་སྲས་བསམ་མི་ཁྱབ། །ཅེས་གསུངས་
པ་ལྟ་བུ་སྟེ། དེ་ལྟར་ཐེག་པ་ཆེན་པོའི་མདོ་དང་རྒྱུད་དང་རྟོག་པ་ཐམས་ཅད་ལས་གསུངས་ཏེ་ཡི་གེ་མང་པས་
འཇིགས་པས་མ་བྲིས་སོ། །གཉིས་པ་དེ་གཞན་གྱིས་མི་ཤེས་པར་བསྟན་པ་ནི་.དེ་ལྟ་བུ་ བཟློག་པ་གཉེན་པོར་ཆེ་བ་ལ་སོགས་པའི་ཐབས་ཁྱད་
པར་ཅན་བཞིའི་བསྒོམ་པ་དེ་ ཉིད་ནི། སངས་རྒྱས་མུ་སྟེགས་ཀྱིས་མི་ཤེས། །ཞེས་བྱ་སྟེ། དཀོན་མཆོག་གསུམ་ལ་
སྐྱབས་སུ་འགྲོ་བས་སངས་རྒྱས་པ་ཡིན་ཡང་། ཐེག་པ་ཆེན་པོའི་ཐབས་ལམ་ཟབ་པ་དང་རྒྱ་ཆེ་བ་ལ་ ཕྱི་རོལ་དུ་གྱུར་
པས་ཞེ་སྡང་བས་མུ་སྟེགས་བྱེད་དང་འདྲ་བས་འཕགས་པ་ཉན་ཐོས་སྡེ་པ་དང་དབུ་སེམས་རྣམས་ཀྱིས་མི་ཤེས་ཞེས་བྱ་
བའི་དོན་ཏོ། །ད་ནི་གསུམ་པ་རིགས་དང་རིགས་ཀྱི་བདག་པོ་ཡིན་པའི་ཕྱིར་གྲོལ་བར་འཐད་པ་ནི། འབྱུང་བ་ལྔ་ཡི་
རང་བཞིན་ལས། །ཞེས་བྱ་བ་ལ་སོགས་པ་གསུངས་ཏེ། གོང་དུ་ལེའུ་བཅུ་པ་ལས་གསུངས་པའི་ཞུ་བདེ་འབྱུང་བ་
ལ་བརྟེན་པའི་རྒྱས་པར་བཤད་པར་ཡང་འགྱུར་རོ། །དེའང་ཞེ་སྡང་འདྲེན་པ་ཞེས་བྱ་བ་ལ་སོགས་པའི་དོན་ནི་རྒྱུ་ལ་
འབྲས་བུའི་རིགས་དང་། འབྲས་བུ་ལ་རྒྱུའི་རིགས་སུ་གཞག་པ་སྟེ། ཞེ་སྡང་དག་པས་ཞེ་སྡང་དུ་འགྱུར་བ་ལ་
སོགས་པ་སྟེ། བུད་ཤིང་བསྲེགས་པའི་རིགས་པ་ཡིས། །དགྱེས་པའི་རྒྱལ་བ་གར་མཁན་མཆོག །ཅེས་བྱ་བ་ལ་
སོགས་པ་དཔལ་ཁ་སྦྱོར་ལས་གསུངས་ཏེ། སྔར་ལེའུ་ལྔ་པར་བཤད་དོ། །ཚིག་གི་དོན་ཕལ་ཆེར་ནི་གོ་སླའོ་ འདི་
ལ་གཉིས། རིགས་དང་རིགས་བདག་བྱང་ཆུབ་སེམས་ཀྱི་དཀྱིལ་འཁོར་ལ་སྦྱར་བ། རིགས་ཀྱི་དབྱེ་བསྡུ་བསྟན་པའོ། །དང་པོ་ལ་མདོར་བསྟན་པ་ནི། རྟེན་
འབྱུང་བ་ལྔའི་རང་བཞིན་ལ་ཕྱེ་བས། ཐབས་ཀུནྡརུ་རྒྱུ་ལས་ཉམས་མྱོང་ལྔ་རུ་འགྱུར་ཞིང་། བརྟེན་པ་དགའ་བ་ཆེན་པོའི་ལྷན་ཅིག་སྐྱེས་པའི་ཡེ་ཤེས་གཅིག་
ཉིད་ལ། དབྱེ་བས་མཚོན་བྱེད་དཔེའི་ཡེ་ཤེས་ལྔ་རུ་འགྲོ་བར་འགྱུར་རོ། །རྒྱས་པར་བཤད་པ་ནི། ཇི་ལྟར་འབྱུང་བ་ལྔའི་དབྱེ་བས་ལྔ་རུ་འགྱུར་ཞེ་
ན། ཀུནྡྲརུའི་ཚེ་བོཝ་དང་ཀཀྐོ་ལ་སྦྱོར་བས་ཕན་ཚུན་རེག་པ་ན་སྲ་བའི་བག་ཆགས་ཀྱིས་སའི་ཉམས་འབྱུང་ལ་སྲ་བ་ས་དང་ཉོན་མོངས་པ་གཏི་མུག་གཉིས་
གཞན་གྱི་རྟེན་བྱེད་པའི་ཆོས་ཀྱི་སྒོ་ནས་མཚུངས་པའི་ཕྱིར་ན་གཏི་མུག་དང་ས་གཉིས་སྦྱོང་བ་མཚོན་བྱེད་མེ་ལོང་ལྟ་བུའི་ཡེ་ཤེས་ནི་སངས་རྒྱས་རྣམ་པར་སྣང་
མཛད་དུ་བརྗོད་དོ། །ཡང་གང་གི་ཕྱིར་ཀུནྡྷརུ་ལས་བྱུང་བའི་བྱང་ཆུབ་ཀྱི་སེམས་ཁུ་ཕྲག་གཉིས་ནི་གཤེར་བ་ཉིད་ཡིན་ལ། གཤེར་བ་དེ་ཆུའི་ཁམས་སུ་བརྗོད་
ཅིང་ཆུ་སྦྱོང་བ་ནི་མཚོན་བྱེད་ཆོས་ཀྱི་དབྱིངས་ཀྱི་ཡེ་ཤེས་མི་བསྐྱོད་པའི་གཟུགས་སམ་རང་བཞིན་གྱི་ཕྱིར་ན་དེས་ཞེ་སྡང་སྦྱང་བས་ཆུའི་ཁམས་དང་། ཞེ་སྡང་
ནི་འདྲེན་པ་མི་བསྐྱོད་པའི་རིགས་སོ། །དེ་བཞིན་དུ་ཐབས་ཤེས་གཉིས་ཀྱིས་བསྐྱོད་པའི་སྦྱོར་བ་ལས་དྲོད་མེའི་ཉམས་མྱོང་ནི་རྟག་ཏུ་སྐྱེ་བར་འགྱུར་ལ། མེ་
དང་འདོད་ཆགས་སྦྱང་བ་ནི་མཚོན་བྱེད་སོ་སོར་རྟོག་པའི་ཡེ་ཤེས་དང་འོད་དཔག་ཏུ་མེད་པའི་རྡོ་རྗེ་ཡིན་ཞིང་། སེམས་ཀྱི་འདོད་ཆགས་དང་ལུས་ཀྱི་དྲོད་ལས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
140
འབྱུང་བར་འགྱུར་བས་མེ་དང་འདོད་ཆགས་གཉིས་སྦྱང་གཞི་རིགས་གཅིག་ཏུ་བཞག་པའོ། །གནས་ཀཀྐོལར་ནི་ཞུ་བདེ་རོ་གཅིག་པ་གང་ཞིག་གི་བྱང་ཆུབ་ཀྱི་
སེམས་ཁུ་ཁྲག་གཉིས་བསྐྱོད་ནས་འབབ་པ་དེ་ནི་རླུང་གི་རང་བཞིན་ཅན་ཡིན་ལ་རླུང་དང་ཕྲག་དོག་གཉིས་སྦྱོང་བ་ནི་མཚོན་བྱེད་བྱ་སྒྲུབ་ཡེ་ཤེས་དང་དོན་ཡོད་
གྲུབ་པ་ཡིན་ནོ། །དེའང་དོན་ཡོད་གྲུབ་པ་རླུང་གནས་གྱུར་པ་ལས་འབྱུང་བ་ཉིད་ཀྱིས་སོ། །བདེ་བ་མྱོང་བའི་རྒྱུ་འདོད་ཆགས་ཡིན་ལ། དེའི་རྒྱུ་ནི་ལུས་ཀྱི་
ཁྲག་ཏུ་འགྱུར་ཞིང་། འདོད་ཆགས་ཀྱི་འབྲས་བུ་དགའ་བ་ནི་བསྟན་དུ་མེད་པས་ནམ་མཁའི་མཚན་ཉིད་དེ། ནམ་མཁའ་དང་སེར་སྣ་གཉིས་སྦྱོང་བ་ནི་མཚོན་
བྱེད་མཉམ་པ་ཉིད་ཀྱི་ཡེ་ཤེས་དང་རིན་ཆེན་རྡོ་རྗེར་འགྱུར་རོ། །དེའང་སླར་འདོར་བར་མི་བྲ་བའི་སེར་སྣ་ནི་ནམ་མཁའི་མཚན་ཉིད་ཅན་གྱི་བདེ་བ་ལས་བྱུང་བ་
ཉིད་ཀྱིས་སོ། །གཉིས་པ་ནི་རིགས་ཀྱི་རབ་ཏུ་དབྱེ་བ་རྒྱས་བསྡུས་བསྟན་པའི་ཕྱིར། ཞུ་བདེ་རོ་གཅིག་པའི་སེམས་ནི་ཆེན་པོ་ལྷན་སྐྱེས་
ཀྱི་དགའ་བ་གཅིག་ཉིད་ལས་སྦྱང་གཞི་འབྱུང་བ་ལྔ། མཚོན་བྱེད་དཔེའི་ཡེ་ཤེས་ལྔའི་གཟུགས་སམ་རང་བཞིན་ཉིད་ཀྱི་དོན་གྱི་ཡེ་ཤེས་ལྔ་རྣམ་པར་མཚོན་ཅིང་
རྒྱུ་དང་ལམ་དང་འབྲས་བུའི་རིགས་ནི་རྣམ་པ་ལྔ་པོ་དེ་ཉིད་ལས་ནང་ཚན་གྱི་དབྱེ་བས་སྟོང་ཕྲག་དུ་མ་སྐྱེས་པ་ཉིད་དོ། །དེའི་ཕྱིར་ན་ནང་ཚན་གྱི་དབྱེ་བ་འདི་དག་
ནི། རྒྱུ་རིག་པ། ལམ་ལྷན་སྐྱེས། འབྲས་བུ་ཆོས་སྐུའི་རང་བཞིན་གཅིག་སྟེ་དེ་ཉིད་བདེ་བ་ཆེན་པོ་མཆོག་ཏུ་ཕན་པ་སངས་རྒྱས་ཀྱི་རིགས་ཉིད་དོ། །དེ་ལས་
དབྱེ་བའི་ཚུལ་ཇི་ལྟར་ཞེ་ན། རྒྱུ་དུས་སུ་འདོད་ཆགས་ལ་སོགས་པ་སེམས་ལྔ་ཡི་དབྱེ་བས་ཉོན་མོངས་ལྔ་རུ་འགྲོ་བར་འགྱུར་ལ། དེ་བཞིན་དུ་ལམ་གྱི་མཚོན་
བྱེད་ལྔ་དང་མཚོན་བྱ་ཡེ་ཤེས་ལྔར་འགྱུར་ཞིང་། དེ་ལས་ཕྱེ་བ་གངྒའི་ཀླུང་ནི་བཅུ་ཡི་བྱེ་མ་སྙེད་ཀྱི་དབྱེ་བ་འབྱུང་བ་རྣམས་རིགས་གཅིག་ལ་ནི་དེ་བཞིན་བཞིན་
གཤེགས་པའི་ཚོགས་དེ་སྙེད་ཀྱི་དབྱེ་བར་འགྱུར་བ་ཡིན་ནོ། །དེའང་རྩ་བའི་རིགས་ཀྱི་ཚོགས་ལྔ་ལ་ཡ་རྒྱལ་གྱི་རིགས་ནི་དུ་མ་འབྱུང་ཞིང་དེ་རྣམས་ ཀྱི་
རིགས་ལ་རྒྱུ་ལམ་འབྲས་བུའི་རིགས་ནི་རྣམ་པ་བརྒྱ་རུ་འགྱུར་ཏེ། །ཞེས་བྱ་བའི་སྐབས་སུ་འདི་ལྟར་རྟོགས་པར་བྱ་
སྟེ། སྤྱིར་རྟེན་དང་བརྟེན་པའི་དབང་དུ་བྱས་པ་ལས་རགས་པ་འབྱུང་བ་རྟེན། རྣམ་པར་ཤེས་པ་བརྟེན་པར་བྱས་
ཀྱང་བཏུབ། རྣམ་ཤེས་ལས་ནི་སྐྱེས་པ་རླུང༌། །ཞེས་བྱ་བའི་ཚུལ་གྱིས་རྣམ་པར་ཤེས་པ་རྒྱུའམ། རྟེན་ནམ། དེ་
ལས་འབྱུང་བ་ལྔ་རིམ་གྱིས་སྐྱེས་པར་བྱས་ཀྱང་བཏུབ་མོད་ཀྱི། འབྱུང་བ་ལྔ་པོ་རེ་རེའི་སྟེང་ནའང་ཉོན་མོངས་པ་ལྔ་
ལྔ་གནས་པས་ཉི་ཤུ་རྩ་ལྔ། དེ་རེ་རེ་ཡང་ནང་གསེས་ཀྱིས་ཕྱེ་ན་ཤ་ཆེན་སྤྱི་ཁྱབ་ཏུ་བཏང་བའི་བདུད་རྩི་བཞི་བཞིས་ཕྱེ་
བས་བརྒྱ་སྟེ་རྒྱའི་རིགས་བརྒྱའོ། །བསྐྱེད་པའི་རིམ་པའི་དབང་དུ་བྱས་ན་རིགས་ལྔ་པོ་རེ་རེའང་མངོན་བྱང་ལྔ་
ལྔ། ཡེ་ཤེས་ལྔ་ལྔས་ཕྱེ་བས་ཉི་ཤུ་རྩ་ལྔ། དེ་རེ་རེའང་འཁོར་ཡུམ་བཞི་བཞི་དང་ལྡན་པས་བརྒྱའོ། །དེ་ཉིད་
འདིར་རྫོགས་རིམ་གྱི་དབང་དུ་བྱས་ན་རྟེན་ཐིག་ལེ་གཅིག་ལ་སྦྱར་ན་ཐིག་ལེ་ཕྲ་མོ་གཅིག་ལའང་འབྱུང་བ་ལྔ་དང་ལྡན་པ་
ལ། དེ་རེ་རེ་ཡང་བདུད་རྩི་བཞི་བཞིས་ཕྱེ་ན་ཉི་ཤུ། རྟེན་ཐིག་ལེ་རེ་རེ་ལ་ཡང་མཚོན་བྱེད་དཔེའི་ཡེ་ཤེས་ལྔ་ལྔ་དང་
ལྡན་པས་བརྒྱའོ། །དེ་ལྟར་བསྐྱེད་རྫོགས་གཉིས་ནི་ལམ་གྱི་རིགས་བརྒྱའོ། །འབྲས་བུའི་དབང་དུ་བྱས་ན་སྤྲུལ་
པའི་སྐུ་རིགས་ལྔ་པོ་རེ་རེ་ལའང་ཡེ་ཤེས་ལྔ་ལྔ.ས་ཕྱེ་བ་སྟེ་ཉི་ཤུ་རྩ་ལྔ། དེ་ཚད་མེད་བཞིའམ་ལྷ་མོ་བཞི་བཞི་དང་ལྡན་
པས་བརྒྱ་ སྟེ་དམ་པ་རིགས་བརྒྱ་ཞེས་བྱའོ། །དེ་ལྟར་ན་རིགས་བརྒྱ་པོ་དེ་རྣམས་ལ་ཡང་ཕྱེ་བས་འབུམ་ཕྲག་གི་རིགས་ཆེན་རྣམས་དང་། དེ་
ལས་ཀྱང་ཕྱེ་ན་བྱེ་བས་རིགས་དང་། དེ་ལའང་ཕྱེ་ན་གྲངས་ནི་མེད་པར་འགྱུར་ཞིང་། དེའང་དབྱེ་གཞིའི་རིགས་ལ་ཕྱེ་བའི་རིགས་གྲངས་མེད་པའི་རིགས་
རྣམས་སུ་འགྱུར་བ་ཉིད་དོ། དེ་ཐམས་ཅད་ཀྱང་ མཆོག་ཏུ་དགའ་བ་ལྷན་ཅིག་སྐྱེས་པའི་རིགས་ལས་བྱུང་ བ་རྣམས་ཏེ། ནང་ཚན་གྱི་དབྱེ་
བས་མང་པོ་མཚོན་པ་ཡིན་ཏེ་གྲངས་ངེས་བཤད་དུ་མེད་དོ། །ཞེས་གསུངས་ཏེ། རྟེན་ཐིག་ལེ་གཅིག་གི་སྟེང་དུའང་ཆོས་ཅན་ལྔ་
དང་ཉི་ཤུ་རྩ་ལྔ་དང་བརྒྱ་དང་བསམ་གྱིས་མི་ཁྱབ་པའི་བར་དུ་འགྱུར་ལ། བརྟེན་པ་སེམས་ལ་ཡང་ལྔ་དང་ཉི་ཤུ་རྩ་



141
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལྔ་དང་བརྒྱ་དང་བསམ་གྱིས་མི་ཁྱབ་པའི་བར་དུ་འགྱུར་རོ། །དེ་ལྟར་ན་ཆོས་ཅན་གཅིག་ལ་ཆོས་ཉིད་.དམ་མཚན་གཞི་
གཅིག་ལ་མཚོན་བྱེད་བསམ་གྱིས་མི་ཁྱབ་པ་ཚང་དུ་རུང་བས། སཾ་པུ་ཊ་ལས། སྐུ་ཡི་ཁྱོན་ཙམ་ཕྲ་བ་ལ། །སངས་
རྒྱས་དུ་མ་དོག་མིན་ཞིང༌། །གཟིར་མིན་སྟོབས་བཅུ་མངའ་བའི་ལྷ། །བཞེངས་ཤིག་བཞེངས་ཤིག་བདག་གི་
ནི། །སྡམ་པར་སྟོན་མོ་བཞེས་པར་འཚལ། །ཞེས་གསུངས་སོ། །དེ་ལྟར་ན་རྒྱ་འཁོར་བ་སྦྱང་གཞི་ལ་སངས་
རྒྱས་དང་ཡེ་ཤེས་ཀྱི་སྦྱོང་བྱེད་ཀྱི་རྒྱས་གདབ་པ་དང་། འབྲས་བུ་གནས་གྱུར་ལ་ཡང་རྒྱུའི་རྒྱས་བཏབ་པར་ཤེས་
པར་བྱས་ནས་ལམ་ཉམས་སུ་བླངས་ན་སྦྱང་གཞི་དང་སྦྱོང་བྱེད་ངོ་འཕྲོད་པས་ངེས་པར་གྲོལ་བར་འགྱུར་རོ། །ཕྱག་རྒྱ་
ཆེན་པོ་མཆོག་གི་དངོས་གྲུབ་སྒྲུབ་པའི་ཐབས་རིམ་པ་གཉིས་ལ་སོགས་པ་གཏན་ལ་དབབ་པ་ཞེས་བྱ་བའི་ལེའུ་སྟེ་གཉིས་པ་ཚིགས་སུ་བཅད་པ་
དྲུག་ཅུ་རྩ་བཞིའི་རྣམ་པར་འགྲེལ་པ་བསྟན་ཟིན་ཏོ།། །།ད་ནི་ལེའུ་གསུམ་པ་བརྗོད་པར་བྱ་སྟེ། དེ་ལ་ལེའུའི་
འབྲེལ་ཅུང་ཟད་བརྗོད་ན། ལེའུ་གཉིས་པར། ཕྱག་རྒྱ་ཆེན་པོའི་དབང་བསྐུར་བར། །ཞེས་འབྱུང་བའི་ཡེ་ཤེས་
རྟོགས་པ་ལ་དབང་དང་རྫོགས་པའི་རིམ་པ་དགོས་པས་དེ་གསལ་བར་སྟོན་པ་ལེའུ་གསུམ་པ་འབྱུང་ངོ༌། །ལེའུ་
འདིའི་བརྗོད་བྱ་ནི་སྤྱི་དང་སྦས་པ། རྗོད་བྱེད་ཡན་ལག་དང་བསྡུས་དོན་གཙོ་ཆེ་ལ། དཀྱིལ་འཁོར་འཁོར་ལོའི་
སྐབས་སུ་ཡི་གེའི་དོན་ཡང་ཅུང་ཟད་འཇུག་གོ །མངོན་པར་རྟོགས་པ་ནི་སྨིན་པར་བྱེད་པ་དབང་དང་། དེ་དང་
འབྲེལ་པའི་ལྟ་བ་དང་། བསྐྱེད་པའི་རིམ་པའི་སྐྱེ་མཆེད་བྱིན་གྱིས་བརླབ་པ། རྫོགས་པའི་རིམ་པའི་སྡོམ་པའི་རབ་
དབྱེ། ཀུན་འདར་གྱི་སྤྱོད་པའི་བསྒྲུབ་པའི་རིམ་གྲོ། དགོངས་ཏེ་གསུངས་པ་དང་ཁྱད་པར་གྱི་བཟའ་བའི་དམ་ཚིག་
གི་བརྡའི་སྐད་གསུངས་སོ། །བཤད་པའི་རྒྱུད་ནི་དབང་དང་དམ་ཚིག་དང་མཆོག་གི་དངོས་གྲུབ་ཀྱི་ཆོས་¸མངོན་
རྟོགས་བཞི་ཀའང་སྟོན་པ་ཡིན་མོད་ཀྱི། ཁྱད་པར་དུ་ཉེ་བར་མཁོ་བ་ཅུང་ཟད་དང་སྦྱར་ན་རྡོ་རྗེ་གུར་གྱི་ལེའུ་བཞི་པ་
དང༌། བདུན་པ་དང་། བཅོ་ལྔ་པ་ནས་དབང་དང་དམ་ཚིག་འབྱུང་། བཅུ་པ་ནས་སྤྱོད་པ་དང་སྐྱེ་མཆེད་བྱིན་གྱིས་
བརླབ་པ། གཉིས་པ་དང་བཅུ་བཞི་པ་ནས་རྫོགས་རིམ། སཾ་པུ་ཊའི་གཉིས་པའི་དང་པོ་དང་བཅུ་པ་དངོས་ནས་
དབང་དང་དམ་ཚིག དང་པོའི་དང་པོ་དང་གཉིས་པའི་གཉིས་པ་ནས་ལྟ་བ་དང་རྫོགས་རིམ། ལྔ་པའི་འོག་མ་
གཉིས་ནས་སྤྱོད་པ། བཞི་པའི་རབ་བྱེད་བཞི་དང་། ལྔ་པའི་དང་པོ། བདུན་པའི་དང་པོ་ནས་བརྡ་འབྱུང་བ་ཡིན་
ནོ། །རྩ་བའི་རྒྱུད་ཀྱི་གང་དུ་ཁ་བསྐང་ན། ལེའུ་དང་པོའི་སྡོམ་པའི་རབ་དབྱེ་ཚུལ་མི་འདྲ་བར་བཤད་པ་
དང༌། བཅུ་པར་དབང་། དྲུག་པར་སྤྱོད་པ། དགུ་པར་སྐྱེ་མཆེད། བདུན་པར་ངག་གི་བརྡ་ཁ་བསྐང་བ་སྟེ་ལེའུ་
ལྔའི་གསལ་བྱེད་ཡིན་ནོ། །གཞུང་གི་དོན་ལ་མདོར་བསྟན་པ་དང༌། རྒྱས་པར་བཤད་པའོ་ དང་པོ་ནི། དངོས་གྲུབ་གཏན་
ལ་དབབ་པའི་ལེའུ་བསྟན་པའི་རྗེས་དེ་ནས་ཐུགས་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་ཅན་གྱིས་གཙོ་བོར་བདག་མེད་མ་ལ་སོགས་པ་རྣལ་འབྱོར་མའི་འཁོར་
རྣམས་ལ་འདུས་པ་ལ་སོགས་པ་རྒྱུད་ཐམས་ཅད་ཀྱི་གླེང་གཞི་ཨེ་ཝཾ་གྱིས་མཚོན་པའི་སྡོམ་པ་ཞེས་བྱ་བའི་ཐབས་བཀའ་སྩལ་པ། ཆོས་ཐམས་ཅད་བདེ་སྟོང་
དབྱེར་མེད་དུ་སྡོམ་པ་དང་ནི། དེ་ཤེས་པར་བྱེད་པའི་ཐབས་དང་དབང་དང་། ཡང་དེ་བཞིན་དུ་དགོངས་ཏེ་གསུངས་པ་བརྡའི་སྐད་ཉིད་དང༌། སྡོམ་པའི་ངོ་བོ་
དགའ་བ་བཞི་དང་། དེའི་དུས་སྐད་ཅིག་མ་བཞིར་དབྱེ་བ་དང་། གཞན་ཡང་བཟའ་བ་ལ་སོགས་པ་བླང་དོར་ངེས་པ་མེད་པའི་སྤྱོད་པ་དང་། སོགས་ཀྱིས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
142
བསྡུས་པ་དབང་པོའི་དག་པ་རྣམས་སོ། །རྒྱས་པར་བཤད་པ་ལ་སྡོམ་པའི་རབ་དབྱེ། དབང་གི་དོན། སྤྱོད་པའི་རྣམ་གྲངས་བཞག དབང་པོའི་
རྣམ་དག ངག་གི་བརྡ་སྟེ་དོན་ལྔའི་དང་པོ་སྡོམ་པའི་རབ་ཏུ་དབྱེ་བ་ལ། ཡབ་_སངས་རྒྱས་ཀྱི་སྡོམ་པ་ལ་ཚུལ་གསུམ་
དང་། ཡུམ་རྣལ་འབྱོར་མའི་སྡོམ་པའི་ཞུས་ལན་གཉིས་ཀྱི་ལན་ལ་ཡང་ཚུལ་གསུམ་དུ་གནས་པ་ལས། རང་གི་
ངོ་བོ་སྐད་ཅིག་མ་བཞིའི་དབང་དུ་བྱས་ན་སྐད་ཅིག་ནི་བཞི་པར་ངེས་ཏེ། གསུམ་པར་བྱས་ན་སྐད་ཅིག་མ་བཞི་དང་
དགའ་བའི་གོ་རིམ་འཁྲུགས་པར་འགྱུར་ལ། དབང་དང་དྲི་མ་འཁྲུད་པའི་གོ་རིམ་ལ་སོགས་པ་མང་པོ་འཁྲུགས་
པར་འགྱུར་བ་ཡིན་ཏེ། དཔལ་བདེ་བ་ཆེན་པོ་ལས། འཁྱུད་དང་ཙུམ་ལ་སོགས་པ། །སྣ་ཚོགས་དགའ་བ་སྣ་
ཚོགས་ཉིད། །བྷ་གར་ལིངྒ་རབ་སྦྱོར་བ། །རྣམ་པར་སྨིན་པའི་ཡེ་ཤེས་མཆོག །ཕྱག་རྒྱ་ཉིད་ཕྱིར་རྣམ་པར་
ཉེད། །མཚན་ཉིད་བྲལ་བས་ངེས་མཚོན་བྱ། །ཞེས་གསུངས་སོ། །ཞིབ་ཏུ་རྒྱུད་ཀྱི་མངོན་པར་རྟོགས་པར་ཤེས་
པར་བྱའོ། །ཚིག་གི་དོན་ཕལ་ཆེར་ནི་གོ་སླ་ལ་ སྟེ་དེ་ལ་ཐོག་མར་སྡོམ་པ་བཀའ་བསྩལ་པ། གང་ཟག་སངས་རྒྱས་ཏེ་སྐྱེས་པ། ཀུན་གྱི་
སྡོམ་པ་ནི། གནས་ཨེའི་རྣམ་པ་འདོམ་གྲུ་གསུམ་དང་། ཝཾ་གྱི་རྣམ་པ་གསང་བའི་རྡོ་རྗེ་ལ་བརྟེན་ནས་རབ་ཏུ་གནས་ཤིང་། རང་གི་ངོ་བོའང་ཨེ་ཝཾ་གྱི་རྣམ་
པ་ཟུང་འཇུག་གི་བདེ་བ་ཆེན་པོའོ། །དེ་ཉིད་ཀྱང་དབང་གསུམ་པ་དང་བཞི་པ་རྟེན་ཅན་གྱི་ཐབས་ལས་ཡང་དག་པར་ཤེས་པར་འགྱུར་རོ། །གཉིས་པ་
ལ། ཞུས་པ་དང་ལན་གཉིས་དང་པོ་ནི་དེ་ནས་བདག་མེད་མ་ལ་སོགས་པ་རྣལ་འབྱོར་མ་རྣམས་ཀྱིས་བཅོམ་ལྡན་འདས་རྡོ་རྗེ་སེམས་དཔའ་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་སྟོན་པ་འགྲོ་བའི་བླ་མ་ཞེས་བོས་ན། མཁའ་འགྲོ་མ་སྟེ་བུད་མེད་ཀུན་གྱི་སྡོམ་པ་ཉིད་ཨེ་ཝཾ་གྱི་རྣམ་པས་མཚོན་པའི་ཚུལ་ཅི་
ཞེས་བརྗོད་པར་བྱ། དེའི་གནས་དང་སྐྱེ་བའི་རིམ་པ་ཇི་ལྟར་ཡིན་པ་དེ་བཤད་དུ་གསོལ། ལན་ལ་གསུམ། ཤེས་པར་བྱ་བ་སྡོམ་པའི་རྣམ་གཞག ཤེས་པར་
བྱེད་པའི་ཐབས་དབང་། དེས་དྲི་མ་བཞི་སྦྱོང་བའི་ཚུལ་ལོ། །དང་པོ་ལ་གསུམ། གང་དུ་སྐྱེ་བའི་གནས། ཇི་ལྟར་སྐྱེ་བའི་གོ་རིམ། དགའ་བ་བཞི་དང་
སྦྱར་བའོ། །དང་པོ་བཅོམ་ལྡན་འདས་ཀྱིས་བཀའ་སྩལ་པ། རྣལ་འབྱོར་མའི་གསང་གནས་ཀྱི་ཕྱི་དབྱིབས་ཨེ་ཡི་ཡི་གེ་གྲུ་གསུམ་པའི་ཆ་བྱད་དེ་དབྱིབས་ཅན་
བཟང་པོ་གང་གི་དབུས་སུ་རྩ་མཛེས་པའི་སྤྱི་བོ་ཝཾ་གྱི་རྣམ་པ་ལྟ་བུས་རྣམ་པར་བརྒྱན་པ་ནི་ཟག་བཅས་དང་ཟག་མེད་ཀྱི་བདེ་བ་ཐམས་ཅད་ཀྱི་ནི་གནས་གསང་
དབང་གི་བདེ་བ་ཅན་དེར། སངས་རྒྱས་ཏེ་ལྷན་སྐྱེས་ཀྱི་ཡེ་ཤེས་རྟག་ཏུ་བཞུགས་སོ། །དེས་ན་དེ་ཉིད་ནི་རིན་པོ་ཆེ་གནས་པའི་ཟ་མ་ཏོག་ལྟ་བུའོ། །གཉིས་པ་
ལ་མདོར་བསྟན་པ་ནི། ཡེ་ཤེས་དེ་ཡང་དགའ་བ་བཞིའི་རིམ་པས་རྟོགས་པར་འགྱུར་ཏེ། དུས་སྐད་ཅིག་མ་བཞིའི་དབྱེ་བས་ཕྱེ་བ་ཉིད་ཀྱིས་དུས་ཅན་དགའ་བ་
བཞིའི་ཉམས་མྱོང་དུས་དེ་དག་ལ་སྐྱེ་བར་འགྱུར་བས་དུས་སྐད་གཅིག་མ་བཞི་ཤེས་ན། དེ་ལ་བརྟེན་པའི་བདེ་བ་དགའ་བ་བཞི་ཤེས་པར་འགྱུར་ཞིང་། དགའ་
བ་བཞི་པོ་དེ་ཡང་གནས་ཨེ་ཝཾ་གྱི་རྣམ་པར་རབ་ཏུ་གནས་སོ། །རྒྱས་པར་བཤད་པ་ནི། དུས་དང་པོར་སྣ་ཚོགས་དང་ནི། གཉིས་པ་རྣམ་སྨིན་
དང༌། གསུམ་པ་རྣམ་ཉེད་དང་། དེ་བཞིན་དུ་བཞི་པ་མཚན་ཉིད་དང་བྲལ་བའི་སྐད་ཅིག་མ་བཞི་ནི་རབ་ཏུ་ཤེས་པས། བཞི་པོ་དེ་ལྟར་རྣལ་འབྱོར་པས་དགའ་
བ་བཞི་ཡང་ཤེས་པར་འགྱུར་རོ། །ཤིན་ཏུ་རྒྱས་པར་བཤད་པ་ནི། ཐབས་དང་ཤེས་རབ་ཕན་ཚུན་ལག་པས་འཁྱུད་པ་དང་
། ཁ་ཡིས་ཙུསླ་ལ་སོགས་པ་བྱ་བ་
སྣ་ཚོགས་བྱེད་པ་ནི་རྣམ་པ་སྣ་ཚོགས་པའི་སྐད་ཅིག་མ་དང་པོར་བཤད་ལ། གཉིས་པ་རྣམ་པར་སྨིན་པའི་སྐད་ཅིག་མ་ནི་དེ་ལས་བཟློག་པ་སྟེ་ལུས་ཀྱི་རྩོལ་བ་
ཆུང་ཤིང་སེམས་ཀྱི་བདེ་བ་ཆེ་བའོ། །འདི་ལ་བདེ་བའི་ཚོར་བ་ཡེ་ཤེས་ཀྱིས་ཟ་ཞིང་མྱོང་བ་ཉིད་དོ། །གསུམ་པ་བདག་གི་བདེ་བ་ཟོས་ཤིང་ཉམས་སུ་མྱོང་ངོ་
ཞེས་འཇིག་རྟེན་པ་ཡི་གཙོ་བོས་གྲོས་བྱེད་པ་ལྟར་རྟོག་ཅིང་དཔྱོད་པ་ནི་ཕྱག་རྒྱ་རྣམ་པར་ཉེད་པའི་སྐད་ཅིག་མ་གསུམ་པར་བརྗོད་ཅིང་། བཞི་པ་མཚན་ཉིད་དང་
བྲལ་བ་ནི། གོང་མ་གསུམ་ལས་གཞན་པ་ཆགས་པ་དང་ཆགས་བྲལ་གྱི་མཐའ་རྣམ་པར་སྤངས་པ་སྟེ་བདེ་སྟོང་ཟུང་འཇུག་གི་དུས་སོ། །གསུམ་པ་ནི། རྣམ་
པ་སྣ་ཚོགས་པའི་སྐད་ཅིག་མ་ལ་མྱོང་བ་ནི་དང་པོའི་དགའ་བ་ཉིད་དང་རྣམ་སྨིན་གྱི་སྐད་ཅིག་ལ་ནི་མཆོག་དགའ་ཉིད་དང་། རྣམ་ཉེད་ཀྱི་སྐད་ཅིག་མ་ལ་ནི་
དགའ་བྲལ་གྱི་དགའ་བ་ཉིད་དང་། མཚན་ཉིད་དང་བྲལ་བའི་སྐད་ཅིག་མ་ལ་ནི་ལྷན་ཅིག་སྐྱེས་པའི་དགའ་བ་ཉིད་དོ། དགའ་བ་བཞིས་རྒྱུད་སྡེ་
བཞི་མཚོན་ཅིང་དབང་བཞིའི་དྲི་མ་དག་པའི་སྐབས་སུ་སློབ་དཔོན་ཞེས་བྱ་བ་ནི་ཐུན་མོང་གི་དབང་དྲུག་སྔོན་དུ་སོང་



143
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནས། དབང་བདུན་པས་རྡོ་རྗེ་སློབ་དཔོན་དུ་བྱེད་པ་ཡིན་ནོ། །རྫས་གསང་བ་ལྕེ་ལ་སྟེར་བའི་ཕྱིར་གསང་
བ། ཤེས་རབ་མ་ལ་བརྟེན་ནས་ཡེ་ཤེས་དགའ་བ་བཞི་སྐྱེད་པར་བྱེད་པས་ཤེས་རབ་ཡེ་ཤེས། བཞི་པ་དེའང་
གསུམ་པའི་དཔེའི་ཡེ་ཤེས་དེ་བཞིན་དུ་མཚོན་པར་བྱེད་པ་སྟེ། གསུམ་པའི་ཡེ་ཤེས་དེ་སངས་རྒྱས་ཀྱི་ཡེ་ཤེས་དང་འདྲའོ་
ཞེས་ཚིག་ལ་བརྟེན་ནས་རྟོགས་པ་བསྐྱེད་པ་ནི་ཚིག་གི་བཞི་པ། གསུམ་པ་ལ་ཡེ་ཤེས་ངོས་མ་ཟིན་ན་ ཕྱག་རྒྱ་ལ་བརྟེན་
ནས་ངོས་འཛིན་པ་བཞི་པ་རྟེན་ཅན།.དེ་ཉིད་ལམ་དུས་སུ་གོམས་པར་བྱེད་པ་ལམ་གྱི་བཞི་པ། སྤོས་བྲལ་གྱི་ཡེ་ཤེས་སྐྱོང་བ་ནི་དོན་གྱི་
བཞི་པ། ལམ་དུས་སུའང་དེ་ལྟར་བསྐྱངས་པས་འབྲས་བུ་དང་མཚམས་སྦྱོར་བ་ནི་འབྲས་བུ་མངོན་དུ་བྱེད་པའི་བཞི་
པའོ། །དེ་ལྟར་དབང་ནི་བཞི་ཡི་གྲངས་ཀྱིས་ནི་དགའ་བ་ལ་སོགས་བཞིར་ངེས་ཏེ་དབང་སྔ་མ་མ་བསྐུར་བར་ཕྱི་མ་བསྐུར་དུ་མི་རུང་བ་བཞིན་
དུ་དགའ་བ་བཞི་པོ་ཡང་སྔ་མ་ལ་མ་ལྟོས་པར་ཕྱི་མ་མི་སྐྱེ་བས་གོ་རིམ་ངེས་པར་ཡང་ཤེས་པར་བྱའོ། །ཞེས་བྱ་བ་ནི་རྒྱུད་བཞིའི་དབང་གི་
མཐར་ཐུག་དབང་བཞི་དང་། སྐད་ཅིག་མ་བཞིའི་དུས་སུ་ཉམས་སུ་མྱོང་བའི་དགའ་བ་བཞི་གྲངས་དང་། གོ་རིམ་
དང༌། དྲི་མ་འཁྲུད་པར་ཆོས་མཐུན་ཏེ། དེ་ལ་དབང་བཞིར་གྲངས་ངེས་པ་བཞིན་དུ་དགའ་བ་ཡང་བཞིར་གྲངས་
ངེས་སོ། །གོ་རིམ་ཀྱང་འདྲ་སྟེ་དབང་སྔ་མ་མ་བསྐུར་བར་ཕྱི་མ་བསྐྱར་དུ་མི་རུང་བ་བཞིན་དགའ་བ་ཡང་སྔ་མ་ལ་
མ་ལྟོས་པར་ཕྱི་མ་མི་སྐྱེའོ། །བཞི་པ་ནི་དྲི་མ་འཁྲུད་པར་ཡང་ཆོས་མཐུན་ཏེ། དགོད་པ་དག་པ་སློབ་དཔོན་ཞེས་བྱ་
བ་ལ་སོགས་པ་ལ། རྣལ་འབྱོར་པས་ཕྱག་རྒྱ་ལ་བློ་སྦྱོང་བའི་སྐབས་སུ་ཡོལ་བའི་ཕྱི་རོལ་དུ་དགོད་པ་ལ་སོགས་
པའི་སྒྲ་ལ་བརྟེན་ཏེ་བློ་སྦྱང་། དེ་ནས་མདུན་དུ་གཟུགས་ལ་བལྟ་ཞིང་སྦྱང་། དེ་ནས་ལག་པས་འཁྱུད་པ་དང་ཙུམྦ་
སོགས་ཀྱིས་སྦྱང་། དེ་ནས་གཉིས་ཀྱིས་གཉིས་སྙོམས་པར་འཇུག་པས་སྦྱོང་བ་བཞིན་དུ་དབང་བཞིའི་རིམ་པ་ཡང་དེ་
ལྟར་སྦྱོང་བས་འདྲ་བ་ཡིན་ནོ་ཞེས་སྦྱོར་དུ་ཡོད་མོད། གཙོ་བོར་དགོད་པ་སྔོན་དུ་བཤད་པ་ནི། སློབ་དཔོན་ལ་རག་ལས་པར་བྱ་བའི་ཕྱིར་རོ་ཞེས་
ཀྱང་གསུང་ངོ༌། །འདོད་ཁམས་ཀྱི་འདོད་ཆགས་ཀྱི་དྲི་མ་སྦྱོང་ཚུལ་དང་དབང་བཞི་སྦྱོར་ན་ནི། ལྟ་བ་དག་པ་སློབ་
དཔོན་ཉིད། །དགོད་པ་གསང་བ་དེ་བཞིན་ནོ། །ཞེས་གཞུང་བསྒྱུར་ལ། ལྟ་བ.ས་ཚིམ་པའི་ཆགས་པ་ནི་གཞན་
འཕྲུལ་དབང་བྱེད་པ་ཡིན་ལ། དེ་ཙམ་གྱི་བདེ་བ་གནང་ཞིང་དེ་དག་པ་ནི་བྱ་བའི་རྒྱུད་ཡིན་ཏེ། དེའི་དབང་ནི་བུམ་
པའི་ཆུས་སྤྱི་བོ་ནས་མར་དབང་བསྐུར་ནས་དཀྱིལ་འཁོར་དང་སློབ་དཔོན་གྱི་ལས་སྟོན་པ་ཡིན་ནོ། །དེ་ཙམ་གྱི་
ཉམས་མྱོང་ནི་དགའ་བའི་ཡེ་ཤེས་ལ་ཡང་ཡོད་དོ། །དགོད་པའི་ཆགས་པ་ནི་འཕྲུལ་དགའ་བའི་ལྷ་ཡིན་ལ། དེའི་
བདེ་བ་གནང་ཞིང་དེ་དག་པ་ནི་སྤྱོད་པའི་རྒྱུད་ཡིན་ལ། དེའི་དབང་ནི་ཕྱག་མཚན་ཕྲ་མོ་གསང་ནས་སྟེར་བས་ན་
གསང་བའི་དབང་ངོ་། །དེ་ཙམ་གྱི་ཉམས་མྱོང་ནི་མཆོག་དགའ་ལ་ཡང་ཡོད་དོ། །ལག་བཅངས་ཀྱི་ཆགས་པ་ནི་
དགའ་ལྡན་པ་དང་འཐབ་བྲལ་བ་ཡིན་ལ། དེའི་བདེ་བ་གནང་ཞིང་དེའི་དྲི་མ་དག་པར་བྱེད་པ་ནི་རྣལ་འབྱོར་གྱི་རྒྱུད་
ཡིན་ལ། དེའི་དབང་ནི་རྡོ་རྗེ་དྲིལ་བུ་ཐབས་དང་ཤེས་རབ་ཏུ་བྱས་ནས་སྟེར་བ་ཡིན་ལ། དེ་ཙམ་གྱི་ཉམས་མྱོང་ནི་
དགའ་བྲལ་ལ་ཡང་ཡོད་དེ་ལག་བཅངས་ཀྱི་དྲི་མ་དག་པར་བྱེད་དོ། །གཉིས་ཀྱིས་གཉིས་སྤྲོད་པའི་ཆགས་པ་ནི་



144
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
སུམ་ཅུ་རྩ་གསུམ་ནས་གླིང་བཞི་པའི་བར་ཡིན་ལ། དེ་ཙམ་གྱི་བདེ་བ་གནང་ཞིང་དེའི་དྲི་མ་དག་པར་བྱེད་པ་ནི་རྣལ་
འབྱོར་བླ་ན་མེད་པ་སྟེ། དེའི་དབང་ནི་བཞི་པ་ཡིན་ལ། དེའི་ཉམས་མྱོང་ལྷན་ཅིག་སྐྱེས་པའི་ཡེ་ཤེས་ལ་ཡང་ཡོད་
པས་ན། གཉིས་ཀྱིས་གཉིས་སྙོམས་པར་འཇུག་པའི་དྲི་མ་དག་པར་བྱེད་པ་ཡིན་ནོ། །དེས་ན་རྣལ་འབྱོར་ཆེན་པོའི་
ཐུན་མོང་མ་ཡིན་པའི་དབང་བཞི་ནི་རྒྱུད་སྡེ་དེ་རྣམས་ལ་ཡོད་པ་མ་ཡིན་ཏེ། མིང་མཐུན་པ་ཙམ་ཡིན་ཏེ། ཡེ་ཤེས་
ཐིག་ལེ་ལས། བུམ་པའི་ཆུ་ཡིས་དབང་བསྐུར་བ། །བྱ་བའི་རྒྱུད་ལ་ཞུགས་པ་ཡིན། །དེ་བཞིན་དབུ་རྒྱན་ཕྱག་
མཚན་དབང་། །སྤྱོད་པའི་རྒྱུད་ལ་ཞུགས་པ་ཡིན། །དེ་ནས་མིང་གི་དབང་བསྐུར་བ། །རྣལ་འབྱོར་རྒྱུད་ལ་
ཞུགས་པ་ཡིན། །ཐུན་མོང་མ་ཡིན་དབང་བཞི་ནི། །རྣལ་འབྱོར་ཆེན་པོ་ཉིད་ཀྱི་དོན། །ཞེས་གསུངས་པ་ཡིན་
ནོ། །ཡང་ན་དགོད་པ་དག་པ་ནི་སློབ་དཔོན་ཡིན་ལ། དགའ་བས་ཀྱང་དེ་དག་པར་བྱེད་དོ། །ལྟ་བ་དག་པ་ནི་
གསང་དབང་གི་བྱང་སེམས་ལྕེ་ལ་སྟེར་བ་ཡིན་ལ། མཆོག་དགའ་ལ་ལྟ་བ་སྟེ་རྡོ་རྗེ་པདྨ་ལྟ་བས་དེས་དེ་དག་པར་
བྱེད་དོ། །ལག་བཅངས་དག་པ་ནི་ཤེས་རབ་ཡེ་ཤེས་ཡིན་ལ། ལག་པ་ཉེད་པས་རྣམ་པར་ཉེད་པ་ནི་དགའ་བྲལ་ཏེ་
དེས་ཀྱང་དེ་དག་པར་བྱེད་དོ། །གཉིས་ཀྱིས་གཉིས་འཁྱུད་དག་པ་ནི་དབང་བཞི་པ་ཡིན་ལ། མཚན་ཉིད་བྲལ་བའི་
དུས་སུ་བྱང་ཆུབ་ཀྱི་སེམས་གཉིས་འཁྱུད་པས་ལྷན་སྐྱེས་ཏེ་འདིས་དག་པར་བྱེད་དོ། །སྤྱི་དོན་གཉིས་པ་ལེའུ་བཅུ་
པའི་དོན་གསལ་བར་བྱེད་པ་ལ་དབང་དངོས། དེའི་དམ་ཚིག དབང་གི་ཡེ་ཤེས་ཏེ། གསུམ་གྱི་དང་པོ་དབང་དངོས་ལའང་
དགོས་པ། ངེས་ཚིག མཚན་ཉིད་དེ་དོན་གསུམ་ལས། དང་པོ་དབང་གི་དགོས་པ་ནི། སེམས་ཅན་རྣམས་ཀྱི་ དྲི་མ་བཞི་
སྦྱོང་ནས་སྐུའི་དངོས་གྲུབ་ ཐོབ་པར་བྱ་བའི་ཕྱིར་དབང་ནི་རྣམ་པ་བཞི་རུ་བཤད་དོ། །ཞེས་བྱ་བ་སྟེ། དབང་མེད་ན་གྲུབ་པ་མེད་
དེ། ཕྱག་རྒྱ་ཆེན་པོ་ཐིག་ལེ་ལས། དབང་མེད་ན་ནི་དངོས་གྲུབ་མེད། །བྱེ་མ་བཙིར་ཡང་མར་མེད་བཞིན། །
གང་ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །
དངོས་གྲུབ་ཐོབ་ཀྱང་དམྱལ་བར་སྐྱེ། །ཞེས་པས་སོ། །དབང་ཐོབ་པ་ནི་དབང་བཞིས་འབྲས་བུ་སྐུ་བཞི་ཐོབ་པར་
བྱེད་ཅེས་བྱ་བའི་དོན་ཏོ། །གཉིས་པ་ངེས་པའི་ཚིག་ནི། གཏོར་དང་བླུགས་པས་ན་དབང་ཞེས་བྱ་བ་སྟེ། བུམ་
དབང་གི་དུས་སུ་སྤྱི་བོ་ནས། གསང་དབང་གི་དུས་སུ་ལྕེ་ལ། ཤེས་རབ་ཡེ་ཤེས་ཀྱི་དུས་སུ་དབང་གི་གནས་
སུ། བཞི་པ་ལ་རང་གི་སེམས་ལ་གཏོར་ཞིང་བླགས་པ་ ཞེས་བྱ་བའི་རིགས་པ་འདིས་དབང་སྟེ། ཨ་བྷི་ཥ:ཀ་ཏ་ཞེས་བྱ་
བའི་དོན་ཏོ། །ཡང་ན་ཨ་བྷི་ཋིཉྩ་ནི་དབང་བར་བྱས་པས་ན་དབང་སྟེ། དབང་བཞི་ཐོབ་པས་རིམ་པ་ལྟར་བསྐྱེད་རིམ་
དང༌། ཙཎྜ་ལཱི་དང་།། དཀྱིལ་འཁོར་འཁོར་ལོ་དང༌། བཞི་པའི་ལམ་བསྒོམ་པ་ལ་དབང་བར་བྱས་པས་སོ། །
སྣནནྟ་སྣང་ཡང་སྣ་ཏ་ན་ནི་འཁྲུད་པར་བྱེད་པས་དབང་སྟེ། བུམ་དབང་གིས་ལུས་ཀྱི་དྲི་མ་འཁྲུད་ཅེས་བྱ་བ་
ནས། དེ་བཞིན་དུ་ངག་དང་། ཡིད་དང་། སྒོ་གསུམ་ ་ཀུན་གྱི་དྲི་མ་འཁྲུད་ཅེས་བྱ་བའོ། །པྲཏགལ་སྣང་ ཡང་པྲ་ཐེཀླུ་
ཞེས་བྱ་བ་ནི་སྐལ་བ་དང་ལྡན་པ་སྟེ། བུམ་དབང་ཐོབ་པས་བསྐྱེད་རིམ་བསྒོམ་པའི་སྐལ་བ་དང་ལྡན་པར་བྱས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
145
པས། བདག་བྱིན་བརླབ་དང་། དཀྱིལ་འཁོར་འཁོར་ལོ་དང་། དབང་བཞི་པའི་ལམ་བསྒོམ་པའི་སྐལ་བ་དང་
ལྡན་པར་བྱས་ཞེས་བྱ་བའི་དོན་ ཡང་ན་འབྲས་བུ་སྐུ་བཞི་ཐོབ་ནུས་ཀྱི་སྐལ་བ་དང་ལྡན་པའི་དོན་ཏོ། །དེས་ན་དབང་ཞེས་བྱ་བར་བརྗོད་པར་
བྱའོ། །གསུམ་པ་དབང་བཞི་སོ་སོའི་མཚན་ཉིད་ཀྱི་ཚིག་གི་དོན་ནི་གོ་སླ་ སྟེ། འདི་ལ་བཞི། རྡོ་རྗེ་སློབ་དཔོན། གསང་
དབང་། ཤེས་རབ་ཡེ་ཤེས། དབང་བཞི་པའི་མཚན་ཉིད་དོ། །དང་པོ་ནི། ཤེས་རབ་མ་སྟོང་པ་ཉིད་དག་པས་ལོ་བཅུ་དྲུག་ལོན་པ་ལ། སློབ་མ་རྡོ་རྗེ་
འཆང་དུ་བསྐྱེད་པའི་ལག་པ་དག་གིས་ཡང་དག་པར་འཁྱུད་ནས་གཡས་སུ་རྡོ་རྗེ་ཐུགས་ཀྱི་དམ་ཚིག གཡོན་དུ་དྲིལ་བུ་གསུང་གི་དམ་ཚིག ཡུམ་རྡོ་རྗེ་
སྙེམས་མ་དང་མཉམ་པར་སྦྱོར་བ་སྐུའི་དམ་ཚིག་སྟེ། དེ་ལྟར་དམ་ཚིག་གསུམ་ལྡན་གྱི་དབང་བསྐུར་བ་ནི། རྡོ་རྗེ་སློབ་དཔོན་གྱི་དབང་དུ་རབ་ཏུ་བརྗོད་དོ། །
གཉིས་པ་ནི། ཤིན་ཏུ་བྱད་བཞིན་བཟང་ཞིང་མིག་དཀྱུས་རིང་བས་མིག་ཡངས་མ་དང་། གཟུགས་མཛེས་པ་དང༌། ལང་ཚོ་དར་ལ་བབ་པས་རྣམ་པར་བརྒྱན་
པ་དེ་བསྟེན་པ་ལས་བྱུང་བའི་ཐིག་ལེ་ལག་པ་གཡོན་པའི་མཐེ་བོ་དང༌། སྲིན་ལག་གིས་བཟུང་ནས་ནི་སློབ་མའི་ཁར་ནི་ལྟུང་བར་བྱའོ། །གསུམ་པ་ལ་
གསུམ། ཤེས་རབ་གཏད་པ། སློབ་མའི་བྱ་བ། ཡེ་ཤེས་སྐྱེ་བའི་དུས་སོ། །དང་པོ་ནི་སྟོན་པ་སྟེ་རྡོ་རྗེ་སློབ་དཔོན་གྱིས་ཤེས་རབ་ཕྱག་རྒྱ་དེ་ཉིད་གསང་
དབང་གི་དུས་སུ་རབ་ཏུ་མཆོད་ཅིང་རྗེད་པ་སྟེ་བསྟེན་པར་བྱས་ནས་ཤེས་རབ་ཡེ་ཤེས་ཀྱི་དུས་སུ་སློབ་མ་ལ་གཏད་པར་བྱ་སྟེ། སྟོན་པས་སློབ་མ་ལ་སྨྲས་
པ། དབང་གསུམ་པའི་ཡེ་ཤེས་མངོན་དུ་གྱུར་པའི་སེམས་དཔའ་ཆེན་པོ་ཞེས་བོས་ནས། ལས་ཀྱི་ཕྱག་རྒྱ་བདེ་བ་དང་ལྡན་པ་འདི་ཁྱེར་ཅིག་ཅེས་པའོ། །
དེའང་གསང་སྔགས་ཀྱི་ལམ་གྱི་འགལ་རྐྱེན་ཕྲག་དོག་དང་། ཁྲོ་བ་རྣམ་པར་སྤང་པའི་སློབ་མ་སྐལ་བ་ཆེན་པོ་དང་ལྡན་པར་གྱུར་པ་ཤེས་ནས་ནི། སྟོན་པས་
སློབ་མ་དེ་ལ་གནང་བ་འདི་ལྟར་སྦྱིན་ཏེ། སྦྱོར་དངོས་རྗེས་གསུམ་གྱི་ཐབས་དང་ལྡན་པས་ཀུནྡྲ་རུ་གྱིས་ཤིག་རྡོ་རྗེ་འཛིན་པ་ཞེས་བོས་པའོ། །གཉིས་པ་ལ་
གཉིས། མདོར་བསྟན་པ་དང་། རྒྱས་པར་བཤད་པའོ། །དང་པོ་ནི། ཇི་ལྟར་ཤེས་རབ་ཡེ་ཤེས་ཀྱི་དབང་བསྐུར་བའི་དོན་དུ་གསོལ་བ་གདབ་པའི་སློབ་མའི་
བྱ་བ་བཤད་པར་བྱ་སྟེ་བླ་མ་ཕྱག་རྒྱ་དང་ལྡན་པར་མཐོང་ནས་སློབ་མས་བསྟོད་པ་དང་མཆོད་པ་འོག་ནས་འབྱུང་བ་ཅི་ལྟ་བ་བཞིན་བྱའོ། །གཉིས་པ་ལ་
གཉིས། གསོལ་བ་གདབ་པ་དང་། མཆོད་པའོ། །དང་པོ་ནི། བཅོམ་ལྡན་ཉོན་མོངས་དང་རྟོག་པ་ཐམས་ཅད་ཞི་བ་ཆེན་པོ་ཀྱེ་ཞེས་བོས་ནས། རྡོ་རྗེ་སྟོང་
པ་ཉིད་རྣལ་འབྱོར་བདེ་བ་ཆེན་པོ་དང་རོ་གཅིག་པ་གྲུབ་པར་བཞེད་པ། རྟོག་པས་མི་ཕྱེད་པའི་ཕྱག་རྒྱ་ཆེན་པོ་མཆོག་གི་དངོས་གྲུབ་སྒྲུབ་པ་པོ་སྟེ། ཕྱག་རྒྱ་
ཆེན་པོ་དེའང་རྡོ་རྗེ་དང་པདྨའི་སྦྱོར་བ་ལས་ཡང་དག་པར་བྱུང་བ། ཇི་ལྟར་ཁྱེད་ནི་བདག་ཉིད་ཆེན་པོའི་གནས་རྙེད་པ། དེ་བཞིན་དུ་མངའ་བདག་ཅེས་སླར་
ཡང་བླ་མ་ལ་བོས་ནས། བདག་ལའང་གསུམ་པའི་ཡེ་ཤེས་དེ་ལྟར་གྲུབ་པར་མཛད་དེ། འཁོར་བ་གང་ཞིག་ལས་དང་ཉོན་མོངས་པ་འདུས་པ་ལས་བྱུང་བའི་
འདམ་གྱི་ཚོགས་ནང་དུ་བྱིང་བ། མགོན་དང་སྐྱབས་མེད་པ་བདག་ལ་སྐྱོབས་ཤིག་ཅེས་བསྟོད་ཅིང་གསོལ་བའོ། །གཉིས་པ་ནི། ཅི་འབྱོར་བའི་འབྲས་བུ་
དང༌། བུ་རམ་ལ་སོགས་པ་ཞིམ་པའི་བཟའ་བ་དང་། ཞོ་དང་འོ་མ་ལ་སོགས་པའི་བཏུང་བ་དང༌། མེད་དུ་མི་རུང་བ་ཆེ་མཆོག་ཤ་ཆེན་དང་། མ་ད་ན་སྟེ་
ཆང་དང་། བདུག་པ་སྟེ་སྤོས་དང༌། ཟས་སྣ་ཚོགས་སྦྱོར་བའི་ལྷ་བཤོས་དང་། རིན་པོ་ཆེའི་ཕྲེང་བ་དང་། སྒྲ་ཡི་མཆོད་པ་དྲིལ་བུ་དང་། ཆེན་པོ་ལ་འོས་
པའི་རྒྱལ་མཚན་དང༌། དྲི་བཟང་པོའི་བྱུག་པ་ཡིས་ཏེ། རྫས་འདི་རྣམས་ཀྱི་མཆོད་པ་རྣམས་ཀྱིས་ནི་སློབ་མས་བླ་མ་རྡོ་རྗེ་འཛིན་པ་ལ་མཆོད་པར་བྱའོ། །
གསུམ་པ་ཡེ་ཤེས་སྐྱེ་བའི་དུས་ནི། དགའ་བ་གསུམ་ལས་མཆོག་ཏུ་གྱུར་པ་ལྷན་ཅིག་སྐྱེས་པའི་དགའ་བ་སློབ་མས་ཡང་དག་པར་འཐོབ་པར་འགྱུར་པའི་དུས་
ནི་རྣམ་རྟོག་སྣ་ཚོགས་དང་ལྡན་པའི་སྐད་ཅིག་མ་གསུམ་པོ་སྤངས་པའི་མཚན་ཉིད་དང་བྲལ་བའི་སྐད་ཅིག་མ་བཞི་པ་ལའོ། །བཞི་པ་དབང་བཞི་པ་ལ་
གསུམ། ལམ་དུ་བྱེད་པའི་བཞི་པ། ཚིག་གི་བཞི་པ། མངོན་དུ་བྱེད་པའི་ཐབས་སོ། །དང་པོ་ནི། སློབ་དཔོན་སྟོན་པས་སྨྲས་པ། སེམས་དཔའ་ཆེན་པོ་
ཞེས་སློབ་མ་ལ་བོས་ནས། བཞི་པའི་དུས་སུ་ངོ་སྤྲོད་པའི་བདེ་བ་ཆེན་པོ་དེ་ལམ་དུས་སུ་མ་ཉམས་པར་རྣམ་པར་ཟུངས་ལ། རང་དོན་རྐྱང་པ་ལ་མ་ཞེན་པར་ཅི་
སྲིད་བྱང་ཆུབ་མ་ཐོབ་ཀྱི་བར་དུ་ནི་སེམས་ཅན་གྱི་དོན་གྱིས་ཤིག་རྡོ་རྗེ་འཛིན་པ་ཞེས་གནང་བ་བྱིན་པའོ། །གཉིས་པ་ནི་དབང་གསུམ་པའི་ཡེ་ཤེས་སྐྱེས་པའི་སློབ་
མ་སྙིང་རྗེ་ཅན་མཐོང་ནས། རྡོ་རྗེ་ཅན་སློབ་དཔོན་གྱིས་འདི་སྐད་ཅེས་སྨྲ་སྟེ། གསུམ་པའི་ཉམས་མྱོང་འདི་ཉིད་སངས་རྒྱས་ཀྱི་ཡེ་ཤེས་དང་འདྲ་བས་ཡེ་ཤེས་
ཆེན་པོ་ཉིད་ཡིན་ཞིང་། སྤྱིར་འཁོར་འདས་ཐམས་ཅད་དང་ཁྱད་པར་དུ། ལུས་ལ་ཡེ་ཤེས་ཆེན་པོ་གནས། །ཞེས་པ་ལྟར་རྣལ་འབྱོར་པའི་ལུས་ལ་རྣམ་པར་
གནས་པ་སྟེ་ཀུན་རྫོབ་ཏུ་འཁོར་འདས་གཉིས་སུ་སྣང་བ་དང་། དོན་དམ་པར་གཉིས་སུ་མེད་པའི་ཚུལ་དང་། ཁུ་བ་དང་ཐབས་ནི་དངོས་པོ་དང༌། བདེ་བ་
དང་ཤེས་རབ་ནི་དངོས་མེད་དང༌། དེ་གཉིས་ཀའི་བདག་ཉིད་དུ་གྱུར་པ་ན་གཙོ་བོ་ཉིད་དེ། དེ་ཉིད་བརྟན་པ་སྣོད་དང་རྩ། གཡོ་བ་སེམས་ཅན་དང་ཁམས་ལ་
ངོ་བོ་དབྱེར་མེད་དུ་ཁྱབ་ནས་གནས་ཤིང་། དེ་ལྟར་རང་བཞིན་སྤྲོས་པ་དང་བྲལ་ཡང་གནས་སྐབས་སྒྱུ་མའི་གཟུགས་ཉིད་དོ་ཞེས་ངོ་སྤྲོད་པའོ། །གསུམ་པ་ལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
146
མདོ་རྒྱས་གཉིས་ལས་དང་པོ་ནི། ཡེ་ཤེས་གོང་ནས་གོང་དུ་འཕེལ་བར་བྱེད་པ་དཀྱིལ་འཁོར་འཁོར་ལོའི་ཐབས་ཀྱིས་ནི། དུས་རྟག་ཏུ་ངེས་པར་འབྲས་བུ་ལ་
ཉེ་བར་འགྲོ་བར་འགྱུར་རོ། །གཉིས་པ་ཞུས་ལན་གཉིས་ལས་དང་པོ་ནི། དེ་ནས་ཞུ་བ་པོ་རྡོ་རྗེ་སྙིང་པོས་རྣལ་འབྱོར་མ་རྣམས་ལ་བཟོད་པར་གསོལ་ནས་
བཅོམ་ལྡན་འདས་ལ་འོག་ནས་འབྱུང་བའི་ཚིག་འདི་སྐད་ཅེས་གསོལ་ཏེ་ཞེས་མཚམས་སྦྱར། འདི་ལ་བཟོད་པར་གསོལ་བའི་རྒྱུ་མཚན་ནི། སྤྱིར་བརྟག་པ་ཕྱི་
མ་དང་། ཁྱད་པར་ལེའུ་གསུམ་པ་འདི་རྣལ་འབྱོར་མ་རྣམས་ལ་གསུངས་པས་སོ། །ཞུ་བའི་ངོ་བོ་ནི། དབང་བཞི་པ་མཐར་བྱེད་པའི་ཐབས་དཀྱིལ་འཁོར་ལོ་
ཞེས་པའི་དོན་ཅི་ཞེས་བརྗོད། སངས་རྒྱས་གཙོ་འཁོར་བཞུགས་པའི་བདག་ཉིད་ཀྱི་གྲོང་ཁྱེར་གཞལ་ཡས་ཁང་ལའང་དཀྱིལ་འཁོར་ཅེས་བརྗོད་པས་བཅོམ་
ལྡན་འདས་ཞེས་བོས་ནས། བདག་ནི་སེམས་འཁྲུལ་ཞིང་ཐེ་ཚོམ་དུ་གྱུར་པས། དཀྱིལ་འཁོར་འཁོར་ལོའི་ཐབས་ཀྱི་རིམ་པ་ཇི་ལྟར་ཡིན་པ་བཤད་དུ་གསོལ་
ཞེས་ཞུས་པའོ། །གཉིས་པ་ལན་ལ་ཐབས་ཀྱི་ངེས་ཚིག་ནི། བཅོམ་ལྡན་འདས་ཀྱིས་བཀའ་བསྩལ་པ། དཀྱིལ་ནི་མཎྜལ་ཏེ་སྙིང་པོའམ་བཅུད་ཅེས་བརྗོད་
དེ། རང་གི་ལུས་ཀྱི་བཅུད་བྱང་ཆུབ་ཀྱི་སེམས་དང་ནི། དེ་ལ་བརྟེན་པའི་བདེ་བ་ཆེན་པོ་ཡིན་ལ། ཡང་མཎྜལ་ཞེས་པའི་ལ་ལས་དྲངས་ན་ལ་ཏི་ལེན་པ་ལའོ་
ཞེས་པའི་བྱིངས་ལས། ལེན་པར་བྱེད་པས་དཀྱིལ་འཁོར་ཉིད་དེ། སྙོམས་འཇུག་གི་ཐབས་ཀྱིས་ལེན་ཅིང་མངོན་དུ་བྱེད་པའོ། །དེ་ལྟར་ན་དེ་གཉིས་འདུས་
པས་དཀྱིལ་འཁོར་དུ་བརྗོད་ཅིང༌། ཡེ་ཤེས་དེས་རྣམ་པར་རྟོག་པ་གཅོད་པས་འཁོར་ལོ་ཞེས་བྱ་ལ། དེའང་ནམ་མཁའི་ཁམས་ལྟར་སྤྲོས་པ་དང་བྲལ་
ཞིང་། ཕྱིའི་ཡུལ་ལ་སོགས་པའི་རྟོག་པ་ཐམས་ཅད་རྣམ་པར་སྦྱོང་བའོ། །ཐབས་དངོས་ནི། བོལླ་དང་ཀཀྐོ་ལ་མཉམ་པར་སྦྱོར་བས་དེ་ཡི་བདེ་བ་སྐྱེ་བར་
འགྱུར་ལ། དེ་ལ་བརྟེན་ནས་ཡེ་ཤེས་ཤེས་པར་འགྱུར་བའོ། །གཉིས་པ་དམ་ཚིག་དང་སྡོམ་པ་ནི། དེ་ལ་ཞུས་ལན་གཉིས་ལས་དང་པོ་ནི། རྡོ་
རྗེ་སྙིང་པོས་གསོལ་བ། དབང་ཐོབ་ནས་མི་མཐུན་པའི་ཕྱོགས་སྡོམ་པའི་སྡོམ་པ་ཞེས་བྱ་བ་གང་གིས་དང་། དེ་ལས་མི་འདའ་བའི་དམ་ཚིག་གང་གིས་གནས་
པར་བགྱི་བ་བཤད་དུ་གསོལ་ཞེས་པའོ། །དེ་གཉིས་ཀྱི་ཁྱད་པར་གང་ཞེ་ན་དེ་ལ་དང་པོ་ཐོབ་པ་ལ་དམ་ཚིག་མི་ཉམས་པར་བསྲུང་བ་ལ་
སྡོམ་པ་ཞེས་བྱ་བའམ། རྒྱུན་དང་ཁྱད་པར་གྱི་བཟའ་བ་ལ་ སྤྱོད་པ་དམ་ཚིག ཚུལ་བཞིན་མི་ཉམས་པར་.བསྲུང་བ་ལ་སྡོམ་པ་
ཞེས་བྱ་བའམ། གཉེན་པོ་བསྟེན་པ་ལ་དམ་ཚིག སྤང་བྱ་སྤོང་བ་ལ་སྡོམ་པ་ཞེས་བྱ་བའམ། གཙོ་བོར་ནི་བཅས་པ་ལས་
མི་འདའ་བས་ན་དམ་ཚིག མི་མཐུན་ཕྱོགས་ཀྱི་རྒྱུན་སྡོམ་པས་ན་སྡོམ་པ་ཞེས་.དེ་གཉིས་མིང་གི་རྣམ་གྲངས་སུའང་འགྱུར་རོ། །དེའི་
ལན་ལ་གཉིས་ཀྱི་དང་པོ་ལ་སྒྲ་ཇི་བཞིན་པ་རྣམས་ནི་ བཅོམ་ལྡན་འདས་ཀྱིས་བཀའ་སྩལ་པ། ། དེད་དཔོན་སྙིང་རྗེ་ཆེན་པོ་ལྟར་མང་པོ་ལ་ཕན་ན་ཁྱོད་
ཀྱིས་སྲོག་ཆགས་གཅིག་གསོད་པ་དང་དེ་བཞིན་དུ་གཞན་ལ་ཕན་པར་འགྱུར་ན་རྫུན་གྱི་ཚིག་ཀྱང་སྨྲ་བ་དང༌། ཁྱོད་ཀྱིས་ཕྱུག་པོ་འཇུངས་པའི་ནོར་མ་བྱིན་པར་
ཡང་ཕོངས་པ་ལ་སྦྱིན་པ་དང་བྲམ་ཟེ་ཁྱེའུ་སྐར་མ་ལྟར་གཞན་དོན་དུ་འགྱུར་ན་ཕ་རོལ་བུད་མེད་ཀྱང་བསྟེན་པར་གྱིས་ཤིག་ཅེས་ཕ་རོལ་ཏུ་ཕྱིན་པའི་སྡེ་
སྣོད་རྣམས་དང་། དེ་ཉིད་འདུས་པ་ལ་སོགས་པ་རྣམས་སུ་གསུངས་པས་བྱང་ཆུབ་སེམས་དཔའ་ཐམས་ཅད་དང་
ཐུན་མོང་གི་སྡོམ་པ་ཡིན་ནོ། །གཉིས་པ་ སྒྲ་ཇི་བཞིན་མ་ཡིན་པ་ནི་ རྒྱུ་མཚན་གང་གི་ཕྱིར་ན་སྲོག་དང་འདྲ་བ་ནི་རྟོག་པའི་སེམས་སུ་
བརྗོད་པས་རྣམ་པར་རྟོག་པ་ཉིད་སྲོག་ཡིན་པའི་ཕྱིར་ བདེན་པར་ཞེན་པའི་སེམས་ཀྱི་རྒྱུན་གཅིག་གཅོད་པ་ནི་སྲོག་ཆགས་གསོད་པ་ཉིད་དེ་རྟོག་
པ་ཟད་པ་དང༌། ཡང་དག་པར་ན་བསྒྲལ་བར་བྱ་རྒྱུའི་སེམས་མེད་པའི་ཕྱིར་འཇིག་རྟེན་ཐམས་ཅད་ཀྱིས་བསྒྲལ་ལོ་ཞེས་པ་
ནི་བརྫུན་གྱི་ཚིག་ཏུ་རབ་ཏུ་བསྒྲགས་པ་དང༌། བཙུན་མོའི་ཁུ་བ་ནི་དེས་མ་བྱིན་པར་རླུང་གི་ནུས་པས་འདྲེན་པའི་སྟོབས་
ཀྱིས་ རང་གི་ལུས་ལ་ལེན་པར་གྱིས་ཤིག་ཅེས་སོ། །ཡང་བཙུན་མོ་ནི་རྡོ་རྗེའི་བཙུན་མོའོ། །དེའི་ཁུ་བ་ནི་བདེ་བ་ཆེན་པོའི་ཡེ་
ཤེས་སོ། དེ་གཞན་གྱིས་མ་བྱིན་པར་རང་རིག་པའི་ཡེ་ཤེས་ཀྱིས་མྱོང་བར་གྱིས་ཤིག་པའོ། །གཞན་གྱི་བུད་མེད་ནི་མཆོག་གི་སྟེ་དོན་དམ་
པ་སྟོང་པའི་བཙུན་མོའོ། །རང་མཚུངས་མཛེས་ནི་རང་གི་སེམས་ཀྱི་སྤྲུལ་པར་དགོངས་སོ། །དབང་གི་སྤྱི་དོན་
གསུམ་པ་ཡེ་ཤེས་དེས་ཡུལ་ལ་སོགས་པ་སྦྱང་བ་ལཞུས་ལན་གཉིས་ལས། དང་པོ་ནི། དེ་ནས་བདག་མེད་མ་ལ་སོགས་པའི་རྣལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
147
འབྱོར་མ་ཐམས་ཅད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གོང་དུ། ཡུལ་ལ་སོགས་པ་རྣམ་པར་སྦྱང༌། །ཞེས་གསུངས་ན་ཕྱིའི་ཡུལ་དེ་
རྣམས་ཀྱང་ཅི་ལགས། ནང་གི་དབང་པོ་རྣམས་གང་ལགས། ཕྱི་ནང་གཉིས་ཀའི་སྐྱེ་མཆེད་རྣམས་ནི་ཅི་ལགས། ཕུང་པོ་རྣམས་ནི་གང་ལགས། ཁམས་
རྣམས་ཞེས་གསུངས་པ་དེ་ཡང་ཅི་ལགས། ཆོས་ཅན་འདི་རྣམས་ཀྱི་རང་བཞིན་ནམ་ཆོས་ཉིད་ནི་ཅི་ལགས་ཞེས་སོ། །ལན་ལ་གསུམ། ཆོས་ཅན་སྣ་ཚོགས་
པ། ཆོས་ཉིད་སྐྱེ་བ་མེད་པ། ངོ་བོ་ཟུང་དུ་འཇུག་པའོ། །དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ་དེ་ལ་ཡུལ་ནི་དབང་པོ་དང་རྣམ་
པར་ཤེས་པའི་ཡུལ་དུ་གྱུར་པ་སྟེ་གཟུགས་ལ་སོགས་པའོ། སྟེ་དྲུག་ནི་མིག་གི་ཡུལ་གཟུགས་དང་རྣ་བའི་ཡུལ་སྒྲ་དང་དེ་བཞིན་དུ་སྣའི་
ཡུལ་དྲི་དང་ནི། ལྕེའི་ཡུལ་དུ་གྱུར་པ་རོ་དང༌། དེ་བཞིན་དུ་ལུས་ཀྱི་ཡུལ་རེག་བྱ་ཉིད་དང༌། ཡིད་ཀྱི་ཡུལ་དུ་གྱུར་པ་ཆོས་ཀྱི་ཁམས་ཀྱི་རང་བཞིན་ཉིད་ཀྱི་
བར་འདི་རྣམས་ཡུལ་ནི་དྲུག་ཏུ་ངེས་པར་བརྗོད་དོ། །དབང་པོ་ནི་རྣམ་པར་ཤེས་པ་ཡུལ་ལ་དབང་བྱེད་པའི་ཕྱིར་ཏེ། དང་པོ་ལྔ་ནི་
ཡུལ་ཁ་དོག་ལ་སོགས་པ་སོ་སོ་ལ་དམིགས་པ་_ནང་གཟུགས་དང་བ་ སྟེ་དེ་ལྟ་བུའི་དབང་པོ་རྣམས་ནི་དྲུག་སྟེ། མིག་གི་དབང་པོ་
ཟར་མའི་མེ་ཏོག་ལྟ་བུ། རྣ་བའི་དབང་པོ་གྲོ་ག་གཅུས་པ་ལྟ་བུ་དང་། སྣའི་དབང་པོ་ཟང་ཁབ་གཤིབ་པ་ལྟ་བུ་དང་ནི་ལྕེའི་དབང་པོ་ཟླ་བ་བཀས་པ་ལྟ་བུ་
དང༌། ལུས་ཀྱི་དབང་པོ་བྱ་རེག་འཇམ་གྱི་སྤུ་ལྟ་བུ་ཡིན་པ་དང་། དེ་བཞིན་དུ་དྲུག་པོ་འགགས་མ་ཐག་པ་རིག་པའི་བདག་ཉིད་ཡིད་ཀྱི་དབང་པོ་སྟེ། དབང་པོ་
དྲུག་པོ་འདི་རྣམས་སྦྱོང་བར་བྱེད་པ་ནི་འོག་ནས་འཆད་པའི་གཏི་མུག་རྡོ་རྗེ་མ་ལ་སོགས་པའི་ལྷ་མོ་དྲུག་དང་ལྡན་པའོ། །དེ་ལྟར་ཕྱིའི་ཡུལ་དང་ནང་གི་ཡུལ་
ཅན་དག་གིས་ནི་སྐྱེ་མཆེད་བཅུ་གཉིས་དག་ཏུ་གྱུར་ཏེ་ སྐྱེ་མཆེད་ནི་རྣམ་པར་ཤེས་པ་སྐྱེ་བའི་སྒོའི་ཕྱིར་རོ། །རིགས་མཐུན་དུ་མ་
སྤུངས་པའི་ཕྱིར་ཕུང་པོ་སྟེ་དེ་ལ་ལྔ་ཡོད་པ་ནི་གཟུགས་ཀྱི་ཕུང་པོ་དང་ལ་སོགས་ཀྱིས་བསྡུ་བ་ཚོར་བ་དང་འདུ་ཤེས་དང་འདུ་བྱེད་དང་མཐར་ནི་རྣམ་
པར་ཤེས་པའི་ཕུང་པོའོ། །དེ་བཞིན་དུ་ནང་དབང་པོའི་ཁམས་དྲུག་དང་ནི་ཕྱི་ཡུལ་གྱི་ཁམས་དྲུག་ཉིད་དང་
། དབང་པོའི་རྣམ་པར་ཤེས་པའི་ཁམས་དྲུག་
ཉིད་ནི་རྣལ་འབྱོར་མ་རྣམས་ཀྱིས་གོ་བར་བྱ་བའི་ཕྱིར་རིགས་ཀྱི་དོན་གྱིས་ན་ཁམས་ ཏེ་དེའི་གྲངས་ནི་བཅོ་བརྒྱད་རྣམས་སོ། །ངེས་པའི་ཚིག་དེ་
དག་ཀྱང་མཛོད་ལས། སྤུངས་དང་སྐྱེ་སྒོ་རིགས་ཀྱི་དོན། །ཕུང་པོ་སྐྱེ་མཆེད་ཁམས་རྣམས་སོ། །ཞེས་སོ། །
གཟུགས་སུ་རུང་བས་ན་གཟུགས་སོ། །ཉམས་སུ་མྱོང་བས་ན་ཚོར་བའོ། །ཡུལ་ལ་མཚན་མར་འཛིན་པས་ན་འདུ་
ཤེས་སོ། །ཡུལ་མངོན་པར་འདུ་བྱེད་པས་ན་འདུ་བྱེད་དོ། །རྣམ་པར་རིག་པས་ན་རྣམ་པར་ཤེས་པའོ། །དེ་ལྟ་
བུའི་ཕུང་པོ་དང་ཁམས་དང་སྐྱེ་མཆེད་དེ། རྣལ་འབྱོར་མ་རྣམས་གོ་བྱའི་ཕྱིར་ཏེ་དེའང་རྣལ་འབྱོར་མ་རྣམས་ཀྱིས་མ་
གོ་བ་ནི་མ་ཡིན་ལ། འོན་ཀྱང་དེ་རྣམས་ཀྱིས་མ་འོངས་པའི་བསམ་ངོ་བསུ་ནས་ཞུས་པས། བཅོམ་ལྡན་འདས་
ཀྱིས་ཞུ་བ་པོ་ལ་བོས་ནས་བཀའ་སྩལ་པ་ཡིན་ཏེ། དེའང་ཕལ་པ་དང་མུ་སྟེགས་བྱེད་དག་རིལ་པོ་ལ་བདག་ཏུ་འཛིན་
པའི་གཉེན་པོར་ཕུང་པོ་ལྔ་བསྟན། གཟུགས་ལ་བདག་ཏུ་འཛིན་པའི་གཉེན་པོར་སྐྱེ་མཆེད་བཅུ་གཉིས་
བསྟན། ཡུལ་དང་སེམས་གཉིས་གཅིག་ལ་བདག་ཏུ་འཛིན་པའི་གཉེན་པོར་ཁམས་བཅོ་བརྒྱད་གསུངས་པ་ཡིན་
ནོ། །འདི་ལ་སློབ་དཔོན་མི་ཐུབ་ཟླ་བས་གལ་ཏེ་དེ་དག་སོ་སོའི་སྐྱེ་བོ་ཐམས་ཅད་ཀྱིས་ཀྱང་གོ་ན་རྣལ་འབྱོར་མས་
ཅིའི་ཕྱིར་མི་གོ་སྙམ་ན། གོ་བ་ནི་བོ་དྷི་བྱ་བ་ཡིན་ལ། བོ་དྷི་ནི་བྱང་ཆུབ་པ་ཡིན་པས་ཕུང་པོ་ལ་སོགས་པ་རང་
བཞིན་མེད་པར་བྱང་ཞིང་དངོས་པོ་མེད་པར་ཆུབ་པར་བྱ་བ་ཡིན་ནོ་ཞེས་གསུངས་སོ། གཉིས་པ་ནི། །འདི་རྣམས་ཀྱི་
ཆོས་ཉིད་དམ་རང་བཞིན་གང་ཡིན་ཞེ་ན.ཞེས་ཞུས་པའི་ལན་དུ། ཆོས་ཐམས་ཅད་ཀྱི་རང་བཞིན་.ནམ་ངོ་བོ་ནི་གདོད་མ་ནས་མ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
148
སྐྱེས་པ་སྟེ་གཅིག་དང་དུ་མས་བདེན་པའི་དངོས་པོས་སྟོང་པའི་ཕྱིར། །ཞེས་བྱ་སྟེ། རང་བཞིན་ནམ་ངོ་བོས་མ་གྲུབ་ཅེས་བྱ་བ་
གོང་དུ་རྒྱས་པར་བསྟན་ཟིན་ཅིང༌། འདུས་པ་ལས། དངོས་པོ་ཐམས་ཅད་དང་བྲལ་ན། །ཕུང་པོ་ཁམས་དང་སྐྱེ་མཆེད་དང་། །གཟུང་དང་
འཛིན་པ་རྣམ་སྤངས་པས། །རང་སེམས་གདོད་ནས་མ་སྐྱེས་པ། །སྟོང་པ་ཉིད་ཀྱི་རང་བཞིན་ནོ། །ཞེས་བསྟན་ཏོ། །གསུམ་པ་ལ་གཉིས། སྣང་ལ་རང་
བཞིན་མེད་པ་དང་
། དེ་ཉིད་རྟེན་འབྲེལ་དུ་བསྟན་པའོ། །དང་པོ་ནི། གདོད་མ་ནས་མ་སྐྱེས་ན་སྣ་ཚོགས་སུ་སྣང་བར་འགལ་ལོ་སྙམ་
ན། ཡང་དག་པར་མ་གྲུབ་པས་བདེན་པ་མིན་ལ། ཀུན་རྫོབ་ཏུ་སྣང་ཚོད་མི་འགག་སྟེ་སྣང་བ་ལྟར་དོན་བྱེད་ནུས་པས་
བརྫུན་པ་མིན་ཏེ། དེ་བཞིན་དུ་དངོས་པོ་ཐམས་ཅད་ཆུའི་ཟླ་བ་ལྟ་བུ་སྣང་ལ་རང་བཞིན་མེད་པའོ་ཞེས་རང་བཞིན་ནམ་གནས་ལུགས་
ཤེས་པར་འདོད་པའི་རྣལ་འབྱོར་མ་རྣམས་ཀྱིས་སྣང་སྟོང་ཟུང་འཇུག་ཏུ་ཤེས་པར་གྱིས་ཤིག་པའོ། །གཉིས་པ་ནི་དེ་ལྟར་རང་བཞིན་མེད་བཞིན་དུ་ཀུན་རྫོབ་ཏུ་
སྣང་བ་རྟེན་འབྲེལ་གྱི་དབང་གིས་ཡིན་པའི་དཔེ་ནི་ སྐྱེ་བ་དང་འགག་པའང་རྒྱུ་དུ་མ་འཚོགས་པ་དང་འགག་པ་ལས་བྱེད་པ་འདི་ལྟ་
སྟེ། སྟེང་གི་ གཙུབས་ཤིང་ལ་སོགས་པ་ སྟེ་འོག་གི་གཙུབ་སྟན། གཙུབ་མཁན་སྐྱེས་བུའི་ལག་པའི་རྩོལ་བའི་རྒྱུ་རྐྱེན་ཚོགས་པའི་རྟེན་འབྲེལ་
ལས་གློ་བུར་དུ་མེ་སྐྱེ་བར་འགྱུར་བ་ནི་རྟེན་ཅིང་འབྲེལ་བར་འབྱུང་བའོ། །དེ་ཉིད་རྣམ་པར་དཔྱད་ན་རྒྱུ་རྐྱེན་སོ་སོ་ལས་མ་སྐྱེས་ཏེ། མེ་དེ་ནི་གཙུབ་ཤིང་རྐྱང་པ་
ལའང་མི་གནས། དེ་བཞིན་དུ་གཙུབ་སྟན་ལའང་གནས་པ་མ་ཡིན། སྐྱེས་བུའི་ལག་པ་ལའང་མ་ཡིན་པས་རེ་རེ་ལ་ཡང་མེད་དེ་མ་དམིགས་པའི་
ཕྱིར་ལ། རེ་རེ་ལ་མེད་པས་ སོ་སོ་བ་ལ་མ་གཏོགས་པའི་ཚོགས་པ་མེད་པས་ཚོགས་པ་ལ་ཡང་མེད་རེ་རེ་བ་དང་ཚོགས་པ་གཉིས་ཀ་ལས་
མ་བྱུང་བའི་ཕྱིར་དེ་ལྟར་རྣམ་པ་ཐམས་ཅད་དུ་རིགས་པས་ཡོངས་སུ་བརྩལ་ཅིང་དཔྱད་ན་དེ་རྣམས་གཅིག་ནའང་མེད་ཅིང་ཚོགས་པ་ནའང་ཡོད་པ་མ་ཡིན་པས་
མེ་དེ་བདེན་པ་ཡང་མ་ཡིན་ཀྱང་ཀུན་རྫོབ་ཏུ་རྒྱུ་འཚོགས་པ་ལས་མེར་སྣང་ལ་སྣང་བ་ལྟར་དོན་བྱེད་པས་བརྫུན་པ་ཡང་མ་ཡིན་
ནོ། འགག་པར་སྣང་བའི་ཚེའང་དང་པོ་སྐྱེ་བ་མ་གྲུབ་པས་འགག་པའང་ཀུན་རྫོབ་ཏུ་འགག་པར་སྣང་བ་ཙམ་ཡིན་
ནོ། །དེས་ན་ཆོས་ཐམས་ཅད་སྣང་ལ་རང་བཞིན་མེད་པ་རྟེན་ཅིང་འབྲེལ་པར་འབྱུང་བ་ཡིན་པར་_རྣལ་འབྱོར་མས་ཡིད་ལ་གྱིས་
ཤིགས་སྟེ་ཁོང་དུ་ཆུད་པར་བྱ་ཞེས་རྗེས་སུ་གདམས་པའོ། །དེ་ནས་གསུམ་པ་ལེའུ་དྲུག་པའི་ཀུན་འདར་གྱི་སྤྱོད་པའི་བསྒྲུབ་
པའི་རིམ་པ་ནི་རྟོགས་པར་སླ་ སྟེ་འདི་ལ་བཞི། མཆོད་པས་མཉེས་པར་བྱ་བ། དོན་ཟབ་མོ་མཉན་པར་གདམས་པ། གུས་པས་ཉན་པའི་
ཚུལ། སྤྱོད་པ་ཉིད་ཇི་ལྟར་བྱ་བའོ། །དང་པོ་ནི། དེ་ནས་རྣལ་འབྱོར་མ་བདག་མེད་མ་ལ་སོགས་པ་རྡོ་རྗེ་མཁའ་འགྲོ་མ་ཐམས་ཅད་ཀྱིས་ནང་གི་མཆོད་པ་
བདུད་རྩི་ལྔ་ཐོགས་ཤིང་དམ་ཚིག་གི་རྫས་ཤ་དང་ཆང་ཐོགས་པས་བཅོམ་ལྡན་འདས་རྡོ་རྗེ་སེམས་དཔའ་ཀྱེའི་རྡོ་རྗེ་ལ་མཆོད་པར་བྱེད། དེ་ཁོ་ན་ཉིད་ཀྱི་མཆོད་
པ་ཀུནྡྷརུའི་སྦྱོར་བས་རྗེས་སུ་ཆགས་པར་བྱེད། བདུད་རྩི་ལྔའི་རོ་ཡང་འཐུང་ཞིང་བཅོམ་ལྡན་འདས་ལ་སློབ་པར་བྱེད་དོ། །གཉིས་པ་ནི། དེ་ནས་བཅོམ་ལྡན་
འདས་ཐུགས་དགྱེས་ནས་རང་བྱིན་གྱིས་བརླབ་པའི་སྤྱོད་པ་བསྟན་པ་ཀྱེ་ཀྱེ་རྡོ་རྗེ་མཁའ་འགྲོ་མ་ཞེས་བོས་ནས། སངས་རྒྱས་ཀུན་གྱིས་ཕྱག་མཛད་པའི་སྤྲོས་
མེད་ཀྱི་སྤྱོད་པ་དེ་ཉིད་རྒྱུད་སྡེ་འོག་མ་མན་ཆད་དུ་བདག་གིས་གསང་བར་མཛད་པ་དེ། རྡོ་རྗེ་ཅན་ང་ཉིད་མཆོད་པའི་བྱིན་བརླབས་ཀྱིས་བཤད་ཀྱིས་ཡིད་ལ་
འདོད་པས་རབ་ཏུ་ཉོན་ཅིག་ཞེས་པའོ། །གསུམ་པ་ནི། དེ་ལྟར་གདམས་པས་ལྷ་མོ་ཐམས་ཅད་དུས་དང་པོ་ལ་དགའ་བར་འགྱུར། གཉིས་པ་ལ་རངས་པར་
འགྱུར་ཏེ་ཕྱག་བྱས་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་འདས་ག་ལ་བ་དེར་ཐལ་མོ་སྦྱར་བ་བཏུད་ནས། བཅོམ་ལྡན་འདས་ཀྱི་
གསུང་ཉན་ཏོ། །བཞི་པ་ལ་གཉིས། སྤྱིར་བསྟན་པ་དང་། བྱེ་བྲག་ཏུ་བཤད་པའོ། །དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ། སྤྲོས་མེད་ཀྱི་
སྤྱོད་པ་ལ་གནས་པ་དེ་འཇིག་རྟེན་ཆོས་བརྒྱད་ལས་གྲོལ་བའི་ཕྱིར་བཟའ་བ་དང་བཏུང་བ་བཟང་ངན་ཇི་ལྟར་རྙེད་པ་དང་། བགྲོད་བྱ་དང་བགྲོད་མིན་གྱི་གནས་
གང་ཡང་མི་སྤང་ཞིང༌། ཁྲུས་དང་འབགས་པ་སྲུང་བའི་གཙང་སྦྲ་མི་བྱ་སྟེ། རྒན་པ་བཀུར་བ་དང་། ངོ་ཚ་སྲུང་བ་ལ་སོགས་པའི་གྲོང་གི་ཆོས་རྣམས་ནི་
རབ་ཏུ་སྤང་ཞིང་བློ་དང་ལྡན་པ་དེས། ཨོ་དང་ཨ་ལ་སོགས་སྔགས་ཉིད་མི་བཟླ་ཞིང་བསྐྱེད་རིམ་ལ་སོགས་པའི་སྤྲོས་བཅས་ཀྱི་བསམ་གཏན་ཉིད་ནི་དམིགས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
149
པར་མི་བྱ་བ་དང་། ཏིང་ངེ་འཛིན་དུ་འགྱུར་བས་གཉིད་ནི་སྤང་བར་མི་བྱ་སྟེ། དབང་པོ་རྣམས་ནི་ཡུལ་ལ་འཇུག་པ་མི་དགག་གོ །བ་ལ་སྟེ་ཤ་ཡི་རིགས་
ཐམས་ཅད་བཟའ་བར་བྱ་ཞིང་། ཁ་དོག་ལྔ་སྟེ་རིགས་ལྔ་དང་འབྲེལ་བའི་ཕྱག་རྒྱ་གང་རྙེད་པ་ལ་མཉམ་པར་སྤྱད་དེ། དོགས་པ་དང་ཐེ་ཚོམ་མེད་པའི་སེམས་
ཀྱིས་ནི་བཙུན་མོ་སྟེ་ཕྱག་རྒྱ་ཐམས་ཅད་སྙོམས་འཇུག་གིས་དགའ་བར་བྱའོ། །མཛའ་བོ་དང་ཡིད་དུ་འོང་བ་ལ་སྡུག་པ་དང་ཆགས་པར་མི་བྱ་ཞིང་། དེ་བཞིན་
དུ་གདུག་པ་དང་ཡིད་དུ་མི་འོང་བ་ལ་མི་སྡུག་པ་དང་ཞེ་སྡང་བར་མི་བྱ་བར་ཐམས་ཅད་མཉམ་པ་ཉིད་ཀྱིས་དེ་བཞིན་གཤེགས་པའི་རང་བཞིན་དུ་བལྟའོ། །ནང་
གི་ལྷ་ལ་སེམས་མི་གཡོ་བས་ཕྱིའི་ལྷ་ལ་དགའ་བ་མེད་པའི་ཕྱིར་ན་རྡོ་དང་ཤིང་དང་འཇིམ་པ་ལ་སོགས་པའི་བདག་ཉིད་ཀྱི་རྒྱུ་ལས་བྱས་པའི་ལྷ་འདི་རྣམས་ལ་
ཕྱག་མི་བྱའོ། །གཉིས་པ་ལ་གསུམ་ལས་དང་པོ་ཕྱག་རྒྱ་ལ་སྤྱོད་པའི་ཚུལ་ནི། རིགས་ངན་གཡུང་མོ་དང་། གདོལ་པ་སྟེ་ཤན་པ་དང་། ཀོ་ལྤགས་མཁན་
ཏེ་ལྷམ་མཁན་དང་དམངས་རིགས་རྣམས་ལ་བཟང་ངན་དུ་མི་ལྟ་བར་བདག་གི་ལུས་ལྟར་ཆགས་སྡང་གི་རྣམ་རྟོག་མེད་པར་རེག་པ་ཉིད་དོ། །གཉིས་པ་བཟའ་
བཏུང་ལ་སྤྱོད་པའི་ཚུལ་ནི། དྲི་ཆེན་ལ་སོགས་པ་བདུད་རྩི་ལྔ་དང༌། བུ་རམ་དང་ཆང་དང་བཙན་དུག་དང་། ཤིང་ནིམྤ་ཁ་མོ་དང་བུ་བཙས་སྐྱེས་ཏེ་བུ་ཤུན་ཕྲུ་
མ་དང་། སྐྱུར་བ་རཀྟ་དང༌། མངར་བ་དྲི་ཆེན་དང་། སྐ་བ་ཤ་ཆེན་ལ་སོགས་པ་དང༌། ཁ་བ་དྲི་ཆུ་དང་། ལན་ཚ་ཐིག་ལེ་དང༌། ཡང་ཚ་བ་དྲི་ཆུ་དང་
ཞེས་འཆད་མོད་བདུད་རྩི་ལྔ་བསྟན་ཟིན་པས་སྐྱུར་བ་ལ་སོགས་པར་རོ་དྲུག་སྒྲ་སོར་བཞག་ཏུ་བྱས་པ་དང་། གཞན་ཡང་ཟས་དྲི་ང་བ་དང་། དྲི་ཞིམ་པ་
དང་། མཆིལ་མ་དང་། རྣག་ལ་སོགས་པ་དང་། ཟས་ཐམས་ཅད་གཉིས་སུ་མེད་པར་དོན་དམ་པ་དང་། ཀུན་རྫོབ་བྱང་ཆུབ་ཀྱི་སེམས་དང་བསྲེས་ཤིང་
བྱིན་གྱིས་བརླབ་ལ་རབ་ཏུ་བཟའ་སྟེ། གཟུང་འཛིན་གཉིས་སུ་མེད་པར་ཤེས་པའི་ཡེ་ཤེས་ཀྱི་སེམས་ཀྱི་ནི་བྱིན་གྱིས་བརླབས་ནས་མི་བཟའ་བའི་ཟས་ཅུང་ཟད་
ཀྱང་ཡོད་པ་མ་ཡིན་པས་ཐམས་ཅད་བཟའ་འོ། །བྱེ་བྲག་ཏུ་རང་བྱང་གི་མེ་ཏོག་རཀྵ་རྙེད་ནས་ནི་པདྨའི་སྣོད་དུ་སྟེ་ཐོད་པར་བཞག་པ་དང༌། ལུད་པ་དང་ནི་
སྣབས་དག་གིས་སམ་ཐིག་ལེ་དང་བསྲེས་ནས་བརྟུལ་ཞུགས་ཅན་གྱིས་ཁའམ་རྡོ་རྗེས་བཏུང་ངོ་། །གསུམ་པ་གོས་རྒྱན་ལ་སྤྱོད་པའི་ཚུལ་ནི། གོས་ཀྱང་སྨད་
གཡོགས་ཁ་དོག་སྣ་ཚོགས་པ་སྟེ། སྟག་སྤགས་སམ་ཕྱག་དར་ཁྲོད་ཀྱི་གོས་དང་། དེ་བཞིན་དུ་རྒྱན་ཡང་རོ་བསྲེགས་པའི་ཐལ་བས་ལུས་ལ་བྱུག་ཅིང་བརྒྱན་
པ་དང་། མེ་ཏོག་སྲོག་རབ་ཏུ་སོང་བ་རོའི་གནས་ནས་རྙེད་པས་མགོ་སྐྱེས་ཏེ་སྐྲ་ལེགས་པར་བཅིང་བར་བྱའོ། །བཞི་པ། ལེའུ་དགུ་པའི་སྐྱེ་མཆེད་
ཀྱི་དག་པ་མ་ཚང་བ་ཁ་བསྐང་བ་ ལ་གཉིས་ལས་དང་པོ་ཞུས་པ་ནི།.དེ་ནས་རྡོ་རྗེ་སྙིང་པོས་གསོལ་བ། གཟུགས་ལ་སོགས་པ་དབང་པོ་རྣམས་
ཀྱི་ཡུལ་དྲུག་པོ་རྣམས་ཀྱི་རྣམ་པར་དག་པ་ནི་བཅོམ་ལྡན་འདས་ཀྱིས་སྔར་བརྟག་པ་དང་པོའི་ལེའུ་དགུ་པར་གསུངས་ན། ངེས་པར་དབང་པོ་དྲུག་གི་གྲངས་
སྦྱོང་བའི་ལྷའི་རྣམ་པར་དག་པ་གསུང་པར་མ་མཛད་པ་དེ་བཤད་དུ་གསོལ་ཞེས་པའོ། །ལན་ལ་གཉིས། དག་པ་དངོས་དང་། དེའི་ཕན་ཡོན་ནོ། །དང་པོ་
ནི། བཅོམ་ལྡན་འདས་ཀྱིས་བཀའ་བསྩལ་པ། མིག་དག་པར་བྱེད་པ་ལ་མཾ་ལས་གཏི་མུག་རྡོ་རྗེ་མ་དཀར་མོ། རྣ་བར་དཾ་ལས་ཞེ་སྡང་རྡོ་རྗེ་མ་སྔོན་མོ། སྣ་
ལ་པོ་ལས་སེར་སྣ་རྡོ་རྗེ་མ་སེར་མོ་ཞེས་བཤད་ཅིང་། ཁ་ལ་རཾ་ལས་འདོད་ཆགས་རྡོ་རྗེ་མ་དམར་མོ། ལུས་ལ་དཔྲལ་བར་ཨོཾ་ལས་ཕྲག་དོག་རྡོ་རྗེ་མ་ལྗང་
ཁུ། ཡིད་ལ་སྙིང་ཁར་ནཾ་ལས་བདག་མེད་རྣལ་འབྱོར་མ་ནག་མོའོ། །ཐ་མལ་གྱིས་དབང་པོ་རྣམས་ནི་དག་པར་བྱ་ བའི་ཕྱིར། །ཞེས་
བྱ་བ་ནི་ཐ་མལ་གྱི་རྣམ་པར་རྟོག་པའི་བློ་སྦྱོང་བ་ཡིན་ལ། གོ་ཆ་ནི་ ལྷ་མོ་དྲུག་པོ་འདིས་ནི་སྦྱང་ན་བར་དུ་གཅོད་པ་བསྲུང་བ་
ཡིན་ཞིང་། སེམས་དཔའ་ཆེ་ཞེས་བྱ་བ་ནི་རྡོ་རྗེ་སྙིང་པོ་ལ་འབོད་པའམ་མངོན་པར་ཤེས་པ་དྲུག་འཆར་བ.འི་དོན་ཡིན་
ནོ། །ལྔ་པ་ལེའུ་བདུན་པའི་བརྡའི་སྐད་ཀྱི་གསལ་བྱེད་ལ་ཞུས་ལན་གཉིས། དང་པོ་ནི། རྡོ་རྗེ་སྙིང་པོས་གསོལ་བ། སངས་རྒྱས་ཀྱི་
དགོངས་ཏེ་གསུངས་པའི་སྐད་ནི་ཅི་ཞེས་བགྱི། རྣལ་འབྱོར་མ་འདུས་ཏེ་སྨྲ་བའི་ངག་གི་དམ་ཚིག་ཆེན་པོ་ཉན་ཐོས་དང་ལ་སོགས་ཀྱིས་བསྡུས་པ། ཕ་རོལ་ཏུ་
ཕྱིན་པ་པས་ཀྱང་མི་ཤེས་པ་གང་ཞིག སྔགས་ཀྱི་ཐེག་པ་ལས་ཀྱང་དགོད་དང་ལྟ་བ་ཞེས་པའི་གཞུང་གོང་འོག་བསྣོར་ནས། བལྟ་བས་ཚིམ་པའི་ཆགས་པ་
ལམ་དུ་བྱེད་པ་བྱ་རྒྱུད་དང་། དེ་བཞིན་དུ་དགོད་པ་ལམ་དུ་བྱེད་པ་སྤྱོད་པའི་རྒྱུད་དག་གིས་ཀྱང་མི་ཤེས་པ་དང་། འཁྱུད་པ་ལམ་དུ་བྱེད་པ་རྣལ་འབྱོར་གྱི་རྒྱུད་
དང་། དེ་བཞིན་དུ། གཉིས་ཀྱིས་གཉིས་སྤྲོད་པ་ལམ་དུ་བྱེད་པའི་རྣལ་འབྱོར་ཆེན་པོ་ཉིད་ཀྱི་རྒྱུད་དེ། དེ་ལྟར་རྒྱུད་ཀྱང་རྣམ་པ་བཞི་པོ་དེ་རྣམས་ཀྱིས་དགོངས་
པའི་སྐད་ནི་མ་བསྒྲགས་ཤིང་མ་གསུངས་པ་དེ་བཅོམ་ལྡན་འདས་ཀྱིས་ངེས་པར་གསུང་དུ་གསོལ་ཞེས་པའོ། །གཉིས་པ་ལ་གཉིས། མཉན་པར་གདམས་པ་
དང་། དོན་དངོས་སོ། །དང་པོ་ནི། དེའི་ལན་དུ། བཅོམ་ལྡན་འདས་ཀྱིས་འདི་སྐད་ཅེས་གསུངས་ཏེ། དགོངས་པའི་སྐད་ནི་དགོངས་པ་ཆེན་པོ་དང་ལྡན་
པས་སྐད་ཆེན་པོ་ཡིན་ལ། རྣལ་འབྱོར་པའི་དམ་ཚིག་ངག་གི་བརྡ་ནི་རྒྱས་པ་རུ་རྡོ་རྗེ་སྙིང་པོ་ཞེས་བོས་ནས། ངས་བཤད་ཀྱི་ཁྱོད་ནི་རྩེ་གཅིག་པའི་ཡིད་ཀྱིས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
150
ཉོན་ཅིག་ཅེས་གདམས་པའོ། །གཉིས་པ་ལ་གཉིས། བརྡ་དངོས་དང་། དེ་གཟུང་བར་གདམས་པའོ། །དང་པོ་ལ་གཉིས། ཚོགས་འཁོར་ལ་ཉེ་བར་མཁོ་
བའི་བརྡ་དང་། དཀྱིལ་འཁོར་འཁོར་ལོའི་བརྡའོ། །དང་པོ་ནི། མ་ད་ན་ཞེས་ཆང་ལ་བརྗོད་པ་དང་། བ་ལ་ཞེས་ཤ་ལ་དང་ཚོགས་ཀྱི་འཁོར་ལོ་ལ་འདུ་བ་ལ་
མ་ལ་ཡ་ཛོ་ཞེས་བརྗོད་ཅིང་། ཕྱིར་འགྲོ་བ་ལ་ཁེ་ཊ་དང་མིའི་རོ་ལ་ནི་ཤྭ་བ་དང་། མིའི་རུས་པའི་རྒྱན་ལ་ནི་ནི་རཾ་སུ་ཞེས་དང་། ནང་དུ་འོང་བ་ལ་ཕྲེང་ཁ་ཎ་རུ་
བརྗོད་པ་དང་། ཅང་ཏེའུ་ལ་ཀྲི་པཱི་ཊ་བརྗོད་ལ། སྐལ་མེད་དབང་མ་ཐོབ་པ་ལ་དུ་རྡུ་རི་ཞེས་བརྗོད། སྐལ་ལྡན་དབང་ཐོབ་པ་ལ་ཀཱ་ལིཀྐཱ་རི་ཞེས་བརྗོད་པ་
དང་། རེག་པར་བྱ་བ་མིན་པ་གཡུང་མོ་ལ་ཌིཎྜི་མ་ཞེས་བརྗོད་ཅིང་། ཐོད་པ་དང་གཞན་ཡང་དེར་བྱིན་གྱིས་བརླབ་པའི་སྣོད་ཐམས་ཅད་ལ་ནི་པདྨ་བྷན་ཛ་
ནཾ། ཟན་ལ་སོགས་པའི་བཟའ་བ་ལ་ཏྲི་བི་ཏ་ཞེས་བརྗོད་ཅིང་། ཚོད་མ་ལ་མཱ་ལ་ཏཱིནྟ་ནཾ་ཞེས་དང་། ཤང་བ་དྲི་ཆེན་ལ་ཙ་ཏུ་སཿ མཾ་སྟེ་བཞི་མ་ཉི་ཞེས་
དང༌། གཅི་བ་དྲི་ཆུ་ལ་ཀསྒྱུ་རི་སྟེ་གླ་རྩི་ཞེས་བརྗོད་ལ། རང་བྱུང་རཀྟ་ལ་སིདྨ་སྟེ་དུ་རྒྱུ་ཀར་ཤེས་པར་བྱ་ཞིང་། ཁུ་བ་ལ་ཀ་པུ་ར་སྟེ་ག་བུར་ཞེས་བརྗོད་པ་
དང་། ཤ་ཆེན་ལ་ཤཱལཾ་ཛ་སྟེ་ཙན་དན་ཞེས་བརྗོད། གཉིས་པ་ནི། དབང་པོ་གཉིས་སྦྱོར་བ་ལ་ཀུནྡྲརུ་ཞེས་བརྗོད་ཅིང་། རྡོ་རྗེ་ལ་བོལྤ་ཞེས་བཤད་དེ། པདྨ་
ལ་ཀཀྐོ་ལ་ཞེས་ཟེར་རོ། །ཁ་དོག་ལ་ཝརྣ་ཞེས་པའི་སྒྲ་ཡོད་ལ། དེ་ནི་རིགས་ལ་འཇུག་པས་རིགས་ཀྱི་དབྱེ་བ་སོ་སོར་ཕྱེ་བ་ལས་ཕྱག་རྒྱ་ཡང་གར་མ་ལ་
སོགས་པ་རིགས་ནི་རྣམ་པ་ལྔ་རུ་བཤད་དོ། །དེ་ལྟར་ཉི་ཤུ་རྩ་གཉིས་པོ་དེ་ནི་དགོངས་ཏེ་གསུངས་པའི་གསང་བའི་སྐད་ཡིན་ནོ། །འདིར་ལས་ཀྱི་ཕྱག་རྒྱ་
མཐའ་ཡས་པ་ཐམས་ཅད་ཀྱང་རིགས་ལྔ་ལས་བྱུང་བས་ཕྱག་རྒྱ་ལྔ་ནི་བསྡུས་པ་ཉིད་དོ། །དེ་གང་ཞེ་ན། གཡུང་མོ་ནི་རྡོ་རྗེ་སྟེ་མི་བསྐྱོད་པའི་རིགས་སུ་བཤད་
ཅིང་། གར་མ་ནི་དེ་བཞིན་དུ་པདྨ་སྟེ་འོད་དཔག་མེད་ཀྱི་རིགས་དང་། རང་འཚོད་མ་སྟེ་གདོལ་པ་མོ་ནི་རིན་ཆེན་འབྱུང་ལྡན་གྱི་རིགས་དང་། སྐྱེ་གཉིས་ཏེ་
བྲམ་ཟེ་མོ་ནི་དེ་བཞིན་གཤེགས་པ་རྣམ་སྣང་གི་རིགས་ཡིན་པར་བརྗོད་ཅིང་། འདི་རྣམས་བསྟེན་པ་ལས་བྱུང་བའི་ཁུ་བ་ནི་རྡོ་རྗེར་འགྱུར་བ་སྟེ་བདེ་ཆེན་གྱི་ཡེ་
ཤེས་བསྐྱེད་པའོ། །དེས་ན་བརྟུལ་ཞུགས་ཅན་གྱི་ནི་ཕྱག་རྒྱ་དེ་དག་མཆོད་ནས་ཁུ་བ་དེ་མི་ཉམས་པར་བཏུང་ཞིང་མྱོང་བར་བྱའོ། །གཉིས་པ་ལ་
གཉིས། གུས་པ་བསྐྱེད་པར་གདམས་པ། མ་བཟུང་བའི་ཉེས་དམིགས་སོ། །དང་པོ་ནི་རྡོ་རྗེ་སྙིང་པོ་སེམས་དཔའ་ཆེ་ཞེས་བོས་ནས། གསང་བའི་སྐད་ནི་
འཇིག་རྟེན་པ་ལ་ཐེ་ཚོམ་སྐྱེ་ཞིང་རྣལ་འབྱོར་པ་ལ་གོ་བ་སྐྱེ་བས་ངོ་མཚར་ཆེ་བ་སྟེ་ང་ཡི་ཁྱེད་ལ་གང་བཤད་པའི་བརྡ་དེ་རྣམས་ཐམས་ཅད་གུས་པ་ཆེན་པོ་དང་
བཅས་པས་ཟུངས་ཤིག་པའོ། །གཉིས་པ་ནི། ཀྱེའི་རྡོ་རྗེའི་དཀྱིལ་འཁོར་འདིར་དབང་བསྐུར་བ་གང་གིས་ཚོགས་འཁོར་དང་སྤྱོད་པའི་དུས་སུ་གསང་བའི་
སྐད་ཀྱིས་མི་སྨྲ་བ་དེ་ཡི་ངག་གི་དམ་ཚིག་ཉམས་པར་ནི་འགྱུར་བ་འདི་ལ་ཐེ་ཚོམ་མེད་དོ། །དེ་ལྟར་དམ་ཚིག་ཉམས་པ་ལ་ཚེ་འདིར་རྒྱལ་པོ་ལ་སོགས་པའི་འཚེ་
བ་དང་། རྐུན་མའི་གནོད་པ་དང་། མི་མ་ཡིན་གྱི་གདོན་དང་། རིམས་ཀྱི་ནད་དང་། སྦྱར་དུག་ལ་སོགས་པ་དག་གིས་ཀྱང་འཆི་བར་འགྱུར་ཞིང་དེར་མ་
ཟད་གལ་ཏེ་སངས་རྒྱས་ཀྱིས་ཀྱང་གསང་བའི་སྐད་ཀྱི་མི་གསུང་ན་ཡང་འགྲོངས་པར་འགྱུར་རོ་ཞེས་ལ་དོར་བའི་ཚིག་གམ་ཡང་ན་བསྐྱེད་རིམ་བརྟན་པའི་གང་
ཟག་སངས་རྒྱས་དང་འདྲ་བ་ཡང་ངོ་། །དེ་བཞིན་དུ་རང་གི་དམ་ཚིག་དང་རིགས་ཏེ་དབང་བསྐུར་བ་རྙེད་ནས་གལ་ཏེ་དུས་ཁྱད་པར་ཅན་གྱི་དུས་སུ་བརྡའི་ཚིག་
འདི་མི་སྨྲ་ན་གནས་བཞི་ལས་སྐྱེས་ཞེས་བྱ་བ་ལ། གནས་དང་ཉེ་གནས་སོགས་ ཡུལ་གྱི་སྟོབས་ཀྱིས་མཁའ་འགྲོ་མར་གྱུར་
པ་ནི་གནས་ལས་སྐྱེས་པ་ཞེས་བྱ། མ་མཁའ་འགྲོ་མའི་བུ་མོ་མཁའ་འགྲོ་མ་ནི་རིགས་ལས་སྐྱེས་པ། སྔགས་
བཟླས་པའི་སྟོབས་ཀྱིས་_མཁའ་འགྲོ་མར་གྲུབ་པ་ནི་སྔགས་ལས་སྐྱེས་པ། སྐྱེ་བ་སྔ་མའི་ལས་ཀྱིས་རྫུ་འཕྲུལ་ཐོབ་པ་ནི་
ལས་ལས་སྐྱེས་པའོ། །ཡང་ན་འཛམ་བུ་གླིང་ན་བཞུགས་པའི་སྤྲུལ་པའི་སྐུ་ནི་མ་མོ་མཁའ་འགྲོ་ སྟེ་ཞིང་ལས་སྐྱེས་
པ། དེའི་འཁོར་ལས་དང་སྔགས་ལས་སྐྱེས་པ་ནི་རིམ་པ་ལྟར་ལས་ཀྱི་མཁའ་འགྲོ་ སྟེ་སྔགས་སྐྱེས་མཁའ་འགྲོ་དང་ཤ་ཟ་
མཁའ་འགྲོ། འོག་མིན་ན་བཞུགས་པའི་ ལོངས་སྐུ་ནི་ ཡེ་ཤེས་མཁའ་འགྲོ་སྟེ་ལྷན་ཅིག་སྐྱེས་པའི་མཁའ་འགྲོའོ་ཞེས་ཀྱང་
གསུངས་སོ་_རྣལ་འབྱོར་མ་དེ་རྣམས་དེ་ཡི་ཚེ་ན་ཁྲོ་བར་བྱེད་པས་བརྡས་སྨྲོས་ཤིག་ཅེས་པའོ། །ཚིག་གི་དོན་ལྷག་མ་རྣམས་ནི་གཞུང་
ཉིད་ཀྱི་སྟེང་དུ་རྟོགས་པར་ནུས་པས་ན་མ་བྲིས་སོ། །ཐོག་མར་རྒྱུད་ཐམས་ཅད་ཀྱི་གླེང་གཞི་དང་ཐ་མར་གསང་བའི་སྐད་སྟོན་པའི་ལེའུ་
གསུམ་པ་ཚིགས་སུ་བཅད་པ་བདུན་ཅུ་རྩ་དྲུག་གི་རྣམ་པར་འགྲེལ་པ་བསྟན་ཟིན་ཏོ།། །།ད་ནི་ལེའུ་བཞི་པ་བཤད་
པར་བྱ་སྟེ། དེ་ལ་ལེའུའི་འབྲེལ་ཅུང་ཟད་བརྗོད་ན། བརྟག་པ་དང་པོའི་ལེའུ་བཅུ་པའི་དབང་ལ་སོགས་པ་ལྔའི་དོན་



151
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མི་གསལ་བ་གསལ་བར་བཤད་ཀྱང་། གླུ་ལ་སོགས་པ་ཁྱད་པར་མང་པོའི་དོན་གསལ་བར་བསྟན་པར་བྱ་བའི་ཕྱིར་
ལེའུ་བཞི་པ་གསུངས་སོ། །ལེའུ་འདིའི་བརྗོད་བྱའི་དོན་ནི་སྤྱི་དང་སྦས་པ། རྗོད་བྱེད་ཡན་ལག་ཡི་གེ་བསྡུས་དོན་
གསུམ་ཀ མངོན་པར་རྟོགས་པ་རྒྱུའི་རྒྱུད་དང་། ཐབས་རྒྱུད་ལས་མཆོག་གི་དངོས་གྲུབ་ཀྱི་ཉེ་རྒྱུ་མ་ཡིན་པའི་
ཆོས་བཞི་དང་། དངོས་གྲུབ་མཐའ་དག་གི་གཏོར་མ་དང་། གླུ་གར་ནི་ཚོགས་འཁོར་གྱི་ཚེའང་བྱེད་པས་དམ་
ཚིག་དང་ཡང་འབྲེལ་ལོ། །བཤད་པའི་རྒྱུད་ནི་སྤྱིར་མངོན་པར་རྟོགས་པ་དེ་རྣམས་སྟོན་པའི་སྐབས་ཐམས་ཅད་དང་
ཡང་འབྲེལ་མོད་ཀྱི། ཉེ་བར་མཁོ་བ་ཅུང་ཟད་དང་སྦྱར་ན་རྡོ་རྗེ་གུར་གྱི་ལེའུ་གསུམ་པ་ནས་གཏོར་མ། བཅུ་བཞི་
པ་ནས་གླུ་གར་རྒྱས་པར་གསུངས་སོ། །སཾ་པུ་ཊའི་བརྟག་པ་དང་པོའི་དང་པོ་དང་གཉིས་པའི་གཉིས་པ་ནས་ལྟ་
བ། བཞི་པའི་དང་པོ་ནས་གླ། དྲུག་པ་དངོས་ནས་སྡོམ་པའི་རབ་ཏུ་དབྱེ་བ། དགུ་པའི་གཉིས་པ་ནས་གཏོར་མའི་
བྱིན་རླབས་གསུངས་སོ། །ལྷག་མ་རྣམས་ནི་ཕྱོགས་མཐུན་ཙམ་ལས་གསལ་པོར་སྦྱར་བ་ནི་མེད་དོ། །རྩ་བའི་རྒྱུད་
ཀྱི་ཐད་སོ་གང་དུ་ཁ་བསྐང་ན། ལེའུ་དྲུག་པར་གླུ་གར། ལེའུ་བཞི་པར་དབུ་རྒྱན། ལེའུ་གཉིས་པར་ལྷ་མོའི་ས་
བོན་དང་གཏོར་མ། ལེའུ་དང་པོར་རྟེན་དཀྱིལ་འཁོར་གསུམ་གྱི་དོན་གསལ་བར་བྱེད་པ་ཡིན་ནོ། །གཞུང་གི་དོན་
ལ་གཉིས། ཞུས་པ་དང་། ལན་ནོ། དང་པོ་ནི་ལེའུ་གསུམ་པའི་རྗེས་དེ་ནས་རྡོ་རྗེ་སྙིང་པོ་ལ་སོགས་པའི་དཔའ་བོ་རྣམས་དང་བདག་མེད་མ་ལ་
སོགས་པའི་མཁའ་འགྲོ་མ་ཐམས་ཅད་སེམས་ཐེ་ཚོམ་དུ་གྱུར། ཡིད་གཉིས་སུ་གྱུར་ཏེ་བཅོམ་ལྡན་འདས་རྡོ་རྗེ་སེམས་དཔའ་ཕྱག་བཅུ་དྲུག་པ་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་བདག་ཅག་རྣམས་ཀྱི་ཐེ་ཚོམ་བསལ་ཏུ་གསོལ། ཐེ་ཚོམ་གང་ཡིན་ན། བརྟག་གོང་གི་ལེའུ་དྲུག་པ་སྤྱོད་པའི་ལེའུ་ལས་
བཤད་པའི་གླུ་དང་གར་ནི་དངོས་གྲུབ་སྦྱིན་ཞེས་པ་དེ་ལ་བདག་ཅག་རྣམས་ནི་གླུ་གར་ནི་གཡེངས་བ་ཡིན་པས་ཇི་ལྟར་དངོས་གྲུབ་སྟེར་ཞེས་ཐེ་ཚོམ་མཆིས་པས་
གླུ་ནི་ཅི་འདྲ་ལགས། གར་ཀྱང་ཅི་འདྲ་ལགས། ལྷ་དབང་བསྐུར་བའི་ལེའུ་ལས་སྤྱི་བོར་རང་གི་རིགས་ཀྱི་བདག་པོར་འགྱུར་རོ་ཞེས་དང་ལེའུ་བརྒྱད་པ་ལས་
གང་གསུངས་པའི་ལྷ་མོ་རྣམས་ལ་ཞེ་སྡང་སྟེ་མི་བསྐྱོད་པ་ལ་སོགས་པའི་ཕྱག་རྒྱ་རྣམས་ཀྱིས་འདེབས་པར་གསུངས་པ་དེ་ལ་བདག་ཅག་རྣམས་ནི་ཐེ་ཚོམ་
མཆིས་པས་ལྷ་གང་དང་གང་གི་ཕྱག་རྒྱས་འདེབས་བྱེད་ཀྱི་ཕྱག་རྒྱ་ཅི་དང་ཅི་ཞིག་ལགས། སྔགས་བཏུ་བ་ལས་གང་གསུངས་པའི་བདག་མེད་མ་ལ་སོགས་
ཨཱ་ལི་བཅོ་ལྔ་ཉིད་བཤད་པ་དེ་ལ་བདག་ཅག་རྣམས་ནི་ཡིད་ལ་འཁྲུལ་པ་འཁྲུངས་པས་ན་ལྷ་གང་དང་གང་གི་ས་བོན་གང་ལགས། རྡོ་རྗེ་རིགས་ཀྱི་ལེའུ་ལས་
གང་ཞིག་གསུངས་པ་བཅུ་དྲུག་པ་གཉིས་ཀྱི་བདག་ཉིད་རྩ་སུམ་ཅུ་རྩ་གཉིས་པོ་ལ་བཅོམ་ལྡན་ཞེས་བོས་ནས་དེ་དག་དག་བྱེད་ཀྱི་ལྷ་མོ་གང་ཞེས་བདག་ཅག་ནི་
ཡིད་འཁྲུལ་པར་གྱུར་པས་ན་རྩ་དེ་རྣམས་རྣམ་པར་དག་པར་བྱེད་པའི་ལྷ་མོ་གང་ལགས་བཤད་དུ་གསོལ་ཞེས་སོ། ལན་ལ་གཉིས། ཞུས་པ་དང་
རྗེས་སུ་མཐུན་པའི་ལན་དང་། གནས་སྐབས་ཀྱི་ཞུས་ལན་གྱི་སྒོ་ནས་བརྟག་པ་དང་པོ་དང་འདས་མ་ཐག་པ་དང་
ཐུན་མོང་གི་གསལ་བྱེད་དོ། །དང་པོ་ལ་གླུ་གར་ཇི་ལྟར་བྱ་བ། ཕྱག་རྒྱའི་དོན། ལྷ་མོ་རྣམས་ཀྱི་ས་བོན། རྫོགས་རིམ་རྒྱས་པར་བཤད་པ་
སྟེ་བཞི་ལས། དང་པོ་ལ་བཞི། གླུ་གར་དངོས། ལྷའི་རྣལ་འབྱོར། དེའི་ཕན་ཡོན། དངོས་གྲུབ་ཀྱི་རྟགས་སོ། །དེ་ལས་ཐོག་མར་ལེའུ་
དྲུག་པའི་གསལ་བྱེད་ལ་.དང་པོ་རྡོ་རྗེའི་གླུ་ནི། ཀོལླ་ཞེས་བྱ་བ་ལ་སོགས་པ་སྒྲ་ཇི་བཞིན་མ་ཡིན་པ་སྟེ། ཚིག་གི་
དོན་ལ་བཤད་ཚུལ་བསམ་གྱིས་མི་ཁྱབ་པ་ཞིག་འབྱུང་བ་ཡིན་མོད་ཀྱི། འདིར་ཚོགས་ཀྱི་འཁོར་ལོ་དང་སྦྱར་བའི་
བཤད་ཚུལ་ཅུང་ཟད་ཅིག་འབྱུང་བ་ནི་གཞུང་དུ་རྟོགས་པར་སླ་སྟེ། བཅོམ་ལྡན་འདས་ཀྱིས་བཀའ་སྩལ་པ། ཀོ་ལླ་ཨེ་རེཊེ་
ཨ། ཞེས་པ་གནས་ཀོ་ལླ་གི་རར་གནས་པའི། བཱི་ལ་སྟེ་རྡོ་རྗེ་དེས་མཚོན་པ་དཔའ་བོ་རྣམས་དང་། མུམྨ་ཎི་རེ་ཞེས་པ་ཞིང་མུསླུ་ཎིར་གྲགས་པ་ན་གནས་པའི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
152
ཀཀྐོ་ལ་ནི་པདྨ་སྟེ། དེས་མཚོན་པ་རྣལ་འབྱོར་མ་རྣམས་སོ། །དེ་ལྟར་ན་དཔའ་བོ་དང་རྣལ་འབྱོར་མ་རྣམས་འདུས་པ་བསྟན་ནས། དེ་རྣམས་ཀྱི་བྱ་བ་སྟོན་པ་
ནི་གྷ་ཎེ་ཀྲི་པི་ཊ་ཧེ་བཛེ་ཨི་ཞེས་པ་ཚོགས་སུ་ཅང་ཏེའུ་དཀྲོལ་ཞིང་ཆོས་ཐམས་ཅད་སྒྲ་བརྙན་ཙམ་དུ་གསལ་བར་བྱ་བ་སྟེ་གླུ་གར་བྱེད་པའོ། ཀ་རུ་ཎི་ཀི་ཨ་ཨི་
ཎ་རོ་ལ་ཞེས་པ་དེར་ཕན་ཚུན་བྱམས་པ་དང་སེམས་ཅན་ལ་སྙིང་རྗེའི་དབང་གིས་གནས་ཤིང་འཐབ་རྩོད་དང་ཅ་ཅོ་མི་བྱ་བའོ། །ཏ་ཧིམ་བ་ལ་ཁཱ་ཛྫ་ཨ་ཨཱི་ཞེས་པ་
དུས་དེར་ཤ་བཟའ་བར་བྱའོ། །ག་བྷོ་མ་ཨ་ཎ་བི་ཛྫ་ཨ་ཨི་ཞེས་པ་འབད་པས་ཆང་ནི་བཏུང་བར་བྱ་སྟེ། བདེ་བ་ཆེན་པོ་བསྐྱེད་པའི་དོན་དུའོ། །ཧ་ལེ་ནི་ཀྱེ་ཧོ་
ཞེས་བོད་པ་ཡིན་ལ། ཀཱ་ལེཎྜར་པ་ཎི་ཨ་ཨི་ཞེས་པ་སྐལ་
པ་ཡིན་ལ། ཀཱ་ལེཉྫར་པ་ཎི་ཨ་ཨི་ཞེས་པ་སྐལ་བ་དང་ལྡན་པའི་ནང་དུ་གཞུག་པར་བྱ་བའོ། །དུ་དྷུ་ར་བཛྫ་ཨ་ཨི་ཞེས་པ་སྐལ་མེད་ནང་དུ་འོང་དུ་མི་
གཞུག་པ་སྟེ། དབང་མ་བསྐུར་བ་དང་ཐེ་ཚོམ་ཟ་བ་དག་གོ །ཙ་ཨུ་ས་མ་བཞི་མཉམ་སྟེ་དྲི་ཆེན། ཀཙཱ་རི་གླ་རྩི་སྟེ་དྲི་ཆུ། སིདྨ་དུརུཀ་སྟེ་ཁྲག ཀ་སྤུ་ར་
ག་བུར་ཏེ་ཁུ་བ། ལཱ་ཨི་ཨ་ཨི་ཞེས་པ་དེ་རྣམས་ལུས་ལ་བྱུག་པ་སྟེ། བདུད་རྩི་ལྔ་ཕྱི་དང་ནང་དུ་བསྟན་པའོ། །མཱ་ལ་ཨིནྡྷཱ་ནཾ་ཚོད་མ་རྣམས་སཱལིཛ་ཤ་ཆེན་
ལ་བྱས་པ། ཏ་ཧིཾ་དུས་དེར་དྷ་རུ་ཁཱ་ཨི་ཨ་ཨི་མང་དུ་བཟའ་འོ་ཞེས་པའོ། །ཕོ་ཁ་ཎ་འོང་བ་དང་། ཁེ་ཊ་ཀ་རེནྡྷེ་འགྲོ་བ་ལ། ཤུདྡྷ་དག་པ་དང༌། ཨ་ཤུ་དྷ་
སྣུམ་དག་པར། མ་ཎི་ཨ་ཨི་མི་བལྟའོ། །ནི་རཱམ་སུ་རུས་པའི་རྒྱན། ཨོཾ་གེ་ཙ་ཌ་ཝི་ཡན་ལག་རྣམས་ལ་གདགས་པར་བྱ་ཞེས་པའོ། །ཏ་ཧིཾ་དུས་དེར་ཛས་
ར་ཝ་པ་ཎི་ཨ་ཨི་སྐྱེས་པའི་རོ་དབུལ་བར་བྱ་ཞེས་པའོ། །མ་ལ་ཨ་ཛོ་ནི་འདུ་བའི་དུས་སུ། ཀུནྡརུ་བཱ་ཊཱ་ཨི་ཞེས་པ་སྙོམས་འཇུག་བྱ་བ་སྟེ། བདེ་བ་ཆེན་པོའི་
དོན་དུའོ། །ཌིཎྜི་མ་རེག་མིན་སྟེ་གཡུང་མོ། ཏ་ཧིཎཱ་བཛྫ་ཨ་ཨི་ཞེས་པ་དུས་དེར་བསྟེན་པར་བྱ་བ་སྟེ་སྙོམས་འཇུག་གི་དོན་དུའོ། །དེ་ལྟར་ན་རྐང་པ་བཞི་པའི་
ཚིགས་བཅད་བཞི་པོ་དེའི་རྐང་པ་གཉིས་གཉིས་དུམ་དུམ་ཁྲིགས་སུ་སྦྱར་ཞིང་། བཞི་ཀའི་མཐར་ངེས་བྱེད་གླུར་བླངས་པ་ནི། མ་ལ་ཨ་ཛེ་ཞེས་པའི་རྐང་པ་
གཉིས་སོ། །འདི་ལ་རང་བྱིན་རླབས་དང་དཀྱིལ་འཁོར་འཁོར་ལོ་དང་། མཐར་ཐུག་ལ་སྦྱར་བའི་ཚུལ་ནི་རྗེ་བཙུན་གོང་མས་སྐབས་འདིར་མི་གསུངས་པས་
ལོགས་སུ་ཤེས་པར་བྱའོ། །གར་བྱ་བ་ལ་དྲན་པ་མི་འཕྲོགས་པ་ནི་སེམས་མ་ཡེངས་པའོ། །གར་གྱི་བཀོད་པ་ནི་རྡོ་རྗེ་
གུར་ལེའུ་བཅུ་བཞི་པ་ལས་འབྱུང་ངོ༌། །ལྷག་མ་ནི་གོ་སླའོ། དྲན་པ་གཡེང་བ་གཞན་གྱིས་མི་འཕྲོགས་པའི་ལྷའི་རྣལ་འབྱོར་ལ་མཉམ་
པར་བཞག་ནས་ཧེ་རུ་ཀའི་གཟུགས་ཀྱིས་གར་བྱ་ཞིང་དེའང་བསྒོམ་པ་ལ་ཆགས་པ་དང་བྲལ་བ་མིན་པའམ། དད་པ་དང་བརྩེ་བའི་ཆགས་པ་དང་བྲལ་བ་མིན་
པ་ལམ་གྱིས་རྣལ་འབྱོར་ལ་གོམས་པའི་སེམས་ཀྱིས་དང་ནི། བསྒོམ་པ་ལ་ཆགས་པའམ་དད་བརྩེའི་འདོད་ཆགས་ཀྱི་སེམས་ཀྱིས་ལམ་གྱི་རྣལ་འབྱོར་བསྒོམ་
པར་བྱ་བ་ཉིད་དོ། །གཉིས་པ་ནི། སྐྱེས་པ་གླུ་ལེན་པ་ནི་རྡོ་རྗེ་ཆོས་ཏེ་འོད་དཔག་མེད་དང་གར་བྱེད་པ་ན་སངས་རྒྱས་རྣམ་སྣང་དང་། བུད་མེད་གླུ་ལེན་ན་རྣལ་
འབྱོར་མ་གོས་དཀར་མོ་དང་། གར་བྱེད་ན་མ་མོ་སྤྱན་མ་ཡིས་གླུ་དང་གར་ནི་ལྷའི་རྣལ་འབྱོར་འདི་དག་གིས་ལེགས་པར་གླུར་བླང་ཞིང་གར་ཡང་བྱ་སྟེ། འོད་
དཔག་མེད་དང་གོས་དཀར་མོ་ངག་དག་པ་ཡིན་ལ། རྣམ་སྣང་དང་སྤྱན་མ་ནི་ལུས་དག་པ་ཡིན་པའི་ཕྱིར། གསུམ་པ་ནི། དེ་ལྟར་གླུ་གར་བྱས་པ་འདི་ཉིད་
ཀྱིས་ནི་ཚོགས་ཀྱི་དཀྱིལ་འཁོར་སྲུང་ཞིང་དེ་བཞིན་དུ་རྣལ་འབྱོར་པ་བདག་ཀྱང་སྲུང་བ་ཉིད་དང་། གར་འདིས་ནི་འཇིག་རྟེན་པ་དང་འཇིག་རྟེན་ལས་འདས་པ་
རྣམས་དབང་དུ་བྱེད་ཅིང་གླུ་འདིས་ནི་དཔའ་བོ་དང་རྣལ་འབྱོར་མའི་རྒྱུད་བསྐུལ་བས་སྔགས་ཀྱི་བཟླས་པ་ཉིད་དུ་འགྱུར་ཏེ། མཚན་རྟོག་ལས་ཡིད་སྐྱོབ་པས་
སོ། །ཚོགས་འཁོར་གྱི་སྐབས་གང་དུ་སེམས་གུས་པས་གླུ་ལེན་པ་དང་། གང་དུ་གུས་པ་དང་བཅས་པས་གར་བྱེད་པ་དེའི་ཚེ་ཚོགས་ཀྱི་བདག་པོ་སློབ་དཔོན་
གྱི་སྔར་ཏེ་མདུན་དུ་བྱ་བའོ། །འདི་ལ་ཚོགས་ཀྱི་བདག་པོས་ཞེས་སློབ་དཔོན་གྱིས་ཐོག་མར་བྱས་ནས། དེའི་རྗེས་སུ་གཞན་གྱིས་བྱ་བར་ཡང་འཆད་དོ། །
བཞི་པ་ནི། ཚུལ་དེ་ལྟར་བྱས་པ་དེ་ལ་མཁའ་འགྲོམ་འདུ་བའི་རྟགས་དྲི་ནི་མཚོན་པར་བྱ་སྟེ། དེའང་སྒྲོག་པའི་དྲི་ནི་དང་པོ་ཉིད་དང་། དེ་ནས་ཡང་ནི་བྱ་རྒོད་
ཀྱི་དྲི་སྟེ་བསེ་དྲི་ནི་ཕལ་པ་འདུ་བའི་རྟགས་དང་། ག་པུར་དང་མ་ལ་ཡ་ཛི་སྟེ་མ་ལ་ཡའི་ཙནྡན་གྱི་དྲི་ཉིད་ནི་རབ་རྣམས་འདུ་བའི་རྟགས་ཏེ་གར་གྱི་བྱིན་རླབས་ཀྱི་
མཚན་ཉིད་དོ། །གཞན་ཡང་ངང་པ་དང་ནི་བུང་བའི་སྒྲ་ལྟ་བུ་ནི་རབ་འདུ་བའི་རྟགས་ཏེ། དེ་ཡངཛིི ་གླུ་བླངས་པ་ཡི་མཐའ་ནི་མཉན་པར་བྱའོ། །དེ་བཞིན་
དུ་བ་གླང་ཚེ་ཡི་སྟེ་ཅེ་སྤྱང་གི་སྒྲ་ལྟ་བུ་ཡང་ནི་ཁང་པའི་ཕྱིར་རོལ་གྱི་ཚལ་དུ་དང་ནམ་མཁའ་ལ་གྲགས་ན་མཁའ་འགྲོ་འདུ་བའི་རྟགས་སུ་མཚོན་པར་བྱ་བ་
སྟེ། རྡོ་རྗེ་གླུ་ཡི་བྱིན་རླབས་ཀྱི་མཚན་ཉིད་དོ། །གཉིས་པ་རིགས་ཀྱི་བདག་པོ འམ་ཕྱག་རྒྱའི་དོན་ལ གསུམ། ཕྱག་རྒྱའི་དགོས་པ། རྒྱས་
མ་བཏབ་པའི་ཉེས་དམིགས། གང་གིས་གང་ལ་རྒྱས་འདེབས་པའི་ཚུལ་ལོ། །དང་པོ་ནི། དབུ་རྒྱན་གྱི་ ཕྱག་རྒྱའི་ངེས་པའི་ཚིག་ནི་རྟགས་
དང་མཚན་མ་སྟེ་རིགས་མཚོན་པར་བྱེད་པ་ཡིན་ཏེ་དབུ་རྒྱན་འདིས་ནི་ལྷ་སོ་སོའི་རིགས་ནི་མཚོན་པར་བྱ་བའི་དགོས་པ་ཡོད་པ་ཡིན་ནོ། །
གཉིས་པ་ནི། ཕྱག་རྒྱས་མ་བཏབ་པའི་ཉེས་དམིགས་ནི་རིགས་གཞན་གྱིས་རྒྱས་བཏབ་པས་ལུས་དང་སེམས་དང་རྒྱུ་དང་འབྲས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
153
བུ་ལ་སོགས་པ་རིགས་དང་རིགས་བདག་འཆོལ་བར་འགྱུར་ཞིང་དེ་ལྟར་བསྒོམ་པའི་སྦྱོར་བ་ལས་འབྲས་བུ་དངོས་གྲུབ་མེད་ཅིང་སྒྲུབ་པ་པོ་
མཚན་ཉིད་དང་ལྡན་པའང་མེད་དེ་ལམ་མ་དག་པའི་ཕྱིར་རོ། །དེ་བས་ན་མི་འཆོལ་བར་བྱ་བའི་ཕྱིར་ཏེ་འོ་ན་རིགས་མ་འཆོལ་བ་ཇི་ལྟ་བུ་ཞེ་
ན། ཞེ་སྡང་རྣམ་པར་དག་པ་མི་བསྐྱོད་པའི་ཕྱག་རྒྱས་བདག་མེད་མ་ལ་རྒྱས་འདེབས་ཤིང་། དེ་བཞིན་དུ་གཏི་མུག་དག་པ་རྣམ་སྣང་གི་ཕྱག་རྒྱས་རྡོ་རྗེ་མ་
དང་། སེར་སྣ་དག་པ་རིན་འབྱུང་གི་ཕྱག་རྒྱས་གསང་བའི་དཀར་མོ་ཉིད་དང༌། ཆགས་པ་དག་པ་འོད་དཔག་མེད་ཀྱིས་ཆུའི་རྣལ་འབྱོར་མ་ལ་ཕྱག་རྒྱས་
གདབ་ཅིང་། ཕྲག་དོག་དག་པ་དོན་གྲུབ་ཀྱི་ཕྱག་རྒྱས་རྡོ་རྗེ་མཁའ་འགྲོ་མ་ལ་འདེབས་པ་རྣམས་ནི་ངོ་བོ་ཉིད་ལ་ངོ་བོ་ཉིད་ཀྱི་རྒྱའོ། །ཡང་ཞེ་སྡང་དག་པ་མི་
བསྐྱོད་པའི་ཕྱག་རྒྱས་པུཀྐ་སཱི་ལ་འདེབས་པ་ནི་ལུས་ལ་སེམས་ཀྱི་རྒྱ། གཏི་མུག་དག་པ་རྣམ་སྣང་གི་ཕྱག་རྒྱས་རི་ཁྲོད་མ་ལ་འདེབས་པ་ནི་སེམས་ལ་ལུས་ཀྱི་
རྒྱ། སེར་སྣ་དག་པ་རིན་འབྱུང་གི་ཕྱག་རྒྱས་གདོལ་པ་མོ་ལ་འདེབས་པ་རྒྱུ་ལ་འབྲས་བུའི་རྒྱ། འདོད་ཆགས་དག་པ་འོད་དཔག་མེད་ཀྱི་ཕྱག་རྒྱས་གཡུང་མོ་
ལ་འདེབས་པ་ནི་འབྲས་བུ་ལ་རྒྱའི་རྒྱའོ། །ཡང་ནི། དཀར་མོ་སྟེ་གོ་རི་ལ་ཞེ་སྡང་མི་བསྐྱོད་པས་འདེབས་པ་ལ་ནི་ལུས་ལ་སེམས་དང་། གཏི་མུག་རྣམ་སྣང་
གི་ཕྱག་རྒྱས་ཆོམ་རྐུན་མ་ལ་འདེབས་པ་ནི་སེམས་ལ་ལུས། སེར་སྣ་རིན་འབྱུང་གི་ཕྱག་རྒྱས་རོ་ལངས་མ་ལ་འདེབས་པ་རྒྱུ་ལ་འབྲས་བུ། འདོད་ཆགས་འོད་
དཔག་མེད་ཀྱི་ཕྱག་རྒྱས་གྷསྨ་རཱི་ལ་འདེབས་པ་འབྲས་བུ་ལ་རྒྱུ། གཏི་མུག་རྣམ་སྣང་གི་ཕྱག་རྒྱས་ས་སྤྱོད་མ་དང་། འདོད་ཆགས་འོད་དཔག་མེད་ཀྱི་ཕྱག་
རྒྱས་མཁའ་སྤྱོད་མ་ལ་འདེབས་པ་གཉིས་ནི་ངོ་བོ་ཉིད་ལ་ངོ་བོ་ཉིད་ཀྱི་རྒྱའོ། །དེ་ལྟར་རྒྱས་འདེབས་ཚུལ་ཤེས་ཤིང་མཆོག་གི་དངོས་གྲུབ་ཐོབ་པར་འདོད་པས་
ཕྱག་རྒྱའི་འདེབས་ཚུལ་ལེགས་པར་ཤེས་པར་བྱའོ། །དེ་ལྟར་རྒྱས་གདབ་པར་བྱ་སྟེ་འོག་ཏུ་རྒྱས་པར་བཤད་པར་བྱའོ། །ལེའུ་
གཉིས་པའི་གསལ་བྱེད་ གསུམ་པ་ལྷ་མོའི་ས་བོན་ཡང་རྟོགས་པར་སླའོ། སྟེ་ཨཱ་ལི་དང་པོ་ཨ་ཐུང་ནི་བདག་མེད་མའི་ས་བོན་
དང༌། དེ་བཞིན་དུ་ཨཱ་ལི་གཉིས་པ་ཨ་རིང་པོ་ནི་རྡོ་རྗེ་མ་དང༌། ཨཱ་ལི་གསུམ་པ་ཨི་ཐུང་ནི་གསང་བའི་དཀར་མོ་ཉིད་དང་། བཞི་པ་ཨི་རིང་པོ་ནི་ཆུ་ཡི་རྣལ་
འབྱོར་མ་དང༌། ལྔ་པ་ཨུ་ཐུང་ནི་རྡོ་རྗེ་མཁའ་འགྲོ་མ་དང༌། དྲུག་པ་ཨཱ་རིང་པོ་ནི་པུཀྐ་སཱིའི་ས་བོན་ཞེས་བརྗོད་ལ། བདུན་པ་རི་ཐུང་ངུ་ནི་རི་ཁྲོད་མ་
དང༌། བརྒྱད་པ་རཱི་རིང་པོ་ནི་སྨེ་ཤ་ཅན་ཏེ་གདོལ་པ་མོའི་ས་བོན་དུ་བརྗོད། དགུ་པ་ལ་ཐུང་ངུ་ཡང་ནི་གཡུང་མོ་ཉིད་དང་ཡང་ནི་ལྔ་གཉིས་ཏེ་བཅུ་པ་ལོ་རིང་པོ་
ནི་དཀར་མོ་ཉིད་དང༌། བཅུ་གཅིག་པ་ཨེ་ནི་ཆོམ་རྐུན་མ་རུ་བརྗོད་ཅིང་། བཅུ་གཉིས་པ་ཨི་ཀེ་ཤ་ཅན་ནི་རོ་ལང་མ་ཞེས་བརྗོད་ལ། བཅུ་གསུམ་པ་ཨོ་ནི་
གྷསྨ་རཱི་དང་། བཅུ་བཞི་པ་ཨོ་ཀེ་ཤ་ཅན་ནི་ས་སྤྱོད་མ་དང་། བཅོ་ལྔ་པ་ཨོཾ་ནི་མཁའ་སྤྱོད་མའི་ས་བོན་ཏེ། དེ་ལྟར་རྣལ་འབྱོར་མ་བཅོ་ལྔའི་ས་བོན་རྣམས་སོ་
སོར་ངེས་པ་ཉིད་དོ། །བཞི་པ་ལེའུ་དང་པོའི་དོན་ རྫོགས་རིམ་རྒྱས་པར་བཤད་པ་ལ་ ཡེ་ཤེས་ཀྱི་རྟེན་དཀྱིལ་འཁོར་གྱི་དག་པ། དེ་ལས་བྱུང་
བའི་བྱང་ཆུབ་སེམས་མི་སྤང་བ། དེ་མངོན་དུ་བྱེད་པའི་ཐབས་ཏེ་གསུམ་ལས། དང་པོ་ཡེ་ཤེས་ཀྱི་རྟེན་དཀྱིལ་འཁོར་གསུམ་ གྱི་རྣམ་
དག་ལ་གསུམ། རྩ་རྣམས་ལྷ་མོ་བཅོ་ལྔའི་ངོ་བོར་རྣམ་པར་དག་པ། བཅུ་དྲུག་པ་མ་བསྟན་པའི་རྒྱུ་མཚན། དེ་ཉིད་ཡབ་ཀྱི་ངོ་བོར་དག་པའོ། །དང་པོ་
ནི། རྩ་ནི་གཉིས་གཉིས་ཞེས་བྱ་བ་ལ་སོགས་པ་སྟེ། རྡོ་རྗེ་རིགས་ཀྱི་ལེའུ་ལས་བྱང་ཆུབ་ཀྱི་སེམས་འབབ་པའི་རྩ་རྣམས་གང་ཞིག བཅུ་
དྲུག་པ་གཉིས་ཀྱི་བདག་ཉིད་དེ་སུམ་ཅུ་རྩ་གཉིས་སུ་གསུངས་པ་དེ་ཡང་སྦྱང་གཞི་རྩ་ནི་གཉིས་གཉིས་སྦྱོང་བྱེད་རྣལ་འབྱོར་མ་རྡོ་རྗེ་མ་ལ་སོགས་རེ་རེའི་རྣམ་པ་
རྣམས་སུ་བརྗོད་དོ། །དེར་ངེས་སམ་ཞེ་ན། རྐྱང་མ་དང་རོ་མ་དང་། ཀུན་འདར་མ་གསུམ་སྦྱོང་བ་ལ་བདག་མེད་རྣལ་འབྱོར་མ་ཞེས་བརྗོད་དོ། །དེ་ལས་
བགྲོད་པའི་དབང་དུ་བྱས་ན་ཐོག་མ་ནས་རྩ་གཉིས་གཉིས་ལྷ་མོ་རེ་རེར་ དབང་དུ་བྱས་ནས་བདུད་འདྲལ་མ་སྤངས་ནས་
སྦས་པའི་རྩ་ལྔ་དང་ས་བཅུ་གསུམ་པ་བགྲོད་པའི་ཚུལ་ནི། ལེའུ་དང་པོ་དང་བདུན་པར་བཤད་ཟིན་ལ། འདིར་བྱང་
ཆུབ་ཀྱི་སེམས་འཕོ་བའི་འགྲོས་སུ་བྱས་ན། བདུད་འདྲལ་མ་སྤངས་པའི་མི་ཕྱེད་མ་དང་གཏུམ་མོ་ནི་མཁའ་སྤྱོད་
མ། ཕྲ་གཟུགས་མ་དང་ཁྱིམ་མ་ས་སྤྱོད་མ་ཞེས་བྱ་བ་ནས་རྩ་ཐོག་མཐའ་གཉིས་གཉིས་ནས་རེ་རེ་ལྷ་མོ་ཕྱི་རོལ་ནས་
དབུས་སུ་བསྡུས་ཏེ། རྩ་གསུམ་བདག་མེད་མར་བྱེད་པའི་བར་དུ་རྐང་པ་གཉིས་ཀྱི་མཐེ་བོ་ནས་སྤྱི་གཙུག་ཏུ་ཐིམ་
པའི་བར་གྱིས་རྟོགས་པར་བྱའོ། །དེ་ལྟར་ན་ས་བགྲོད་པའི་གནས་དང་། རྩའི་འཕོ་བའི་གནས་ཀྱི་སྡོད་ས་མི་འདྲ་



154
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བ་དེ་མི་འགལ་ལམ་ཞེ་ན། མི་འགལ་ཏེ། དཔེར་ན་རྒྱལ་པོ་ཆེན་པོའི་ཕོ་བྲང་དང་། དེས་མངའ་རིས་སོ་སོ་ལ་
ལོངས་སྤྱོད་པའི་ཚུལ་དང་འདྲའོ། །གཉིས་པ་བཅུ་དྲུག་པ་མ་བཤད་པའི་འཐད་པའི་སྤྱིའི་ངག་དོན་ནི་ཞིབ་ཏུ་བདག་
མེད་མའི་བསྟོད་པ་དང་། རྒྱུད་ཀྱི་མངོན་པར་རྟོགས་པར་ཤེས་པར་བྱས་ལ་འདིར་བསྟན་པར་བྱ་ལ། དེའི་དོན་ཅུང་
ཟད་ཙམ་བརྗོད་ན་གསུམ་སྟེ། གང་དག་སྦྱང་བར་བྱ་བའི་དངོས་པོ་དང་། གང་གིས་སྦྱོང་པར་བྱེད་པའི་ལྷ་
དང༌། དེས་ཇི་ལྟར་སྦྱོང་བར་བྱེད་པའི་ཚུལ་ལོ། །དང་པོ་ནི་བདུན་ཏེ། ཚེས་དང༌། འཕོ་བ་དང་། རྩི་
དང༌། ཡི་གེ་དང་། བྱང་ཆུབ་ཀྱི་སེམས་དང༌། དགའ་བ་དང་། དེ་དག་གང་ན་གནས་པའི་གནས་སོ། །དང་
པོ་ཚེས་ནི་ཡར་ངོ་དང་མར་ངོ་གཉིས་ལ་བཅོ་ལྔ་བཅོ་ལྔ་ཡིན་མོད་ཀྱང་ཡར་ངོའི་ཉ་ལ་ཉིན་མཚན་གཉིས་སུ་ཕྱེ་བས་
བཅུ་དྲུག མར་ངོའི་གནམ་སྟོང་ལ་ཉིན་མཚན་གཉིས་སུ་ཕྱེ་བས་བཅུ་དྲུག་ཏུ་འགྱུར་རོ། །གཉིས་པ་འཕོ་བ་
ནི། ལུག་གླང་འཁྲིག་པ་ཀརྐ་ཊ། །སེངྒེ་བུ་མོ་སྲང་སྡིག་པ། །གཞུ་དང་ཆུ་སྲིན་བུམ་པ་ཉ། །དེ་ལྟར་བཅུ་གཉིས་
ཀྱི་སྟེང་དུ་ཟླ་བ་གཟས་ཟིན་ རྐྱང་མའི་ཁུ་བ་ལ་ཁྲག་འདྲེས་པ་དང༌། ཉི་མ་གཟས་ཟིན་.རོ་མའི་ཁྲག་ལ་ཁུ་བ་འདྲེས་པ་དང་། ཐིག་
ལེ་འགོག་པ་ ཕྱི་ན་གཟའ་སྐར་གྱི་འཆར་ནུབ་བཞིན་ནང་དུ་ཐིག་ལེ་ཕྲ་མོའི་འཆར་ནུབ་དང་། ནམ་མཁའ་འགོག་པ་ ཕྱི་ན་ནམ་མཁས་གོ་
སྐབས་འབྱེད་པ་བཞིན་ནང་དུ་སྤྲོས་པ་དང་བྲལ་བའི་རང་བཞིན་ཏེ་བཞི་བསྣན་པས་བཅུ་དྲུག་གོ །གསུམ་པ་རྩ་ནི་རོ་རྐྱང་ཀུན་འདར་
གསུམ་ནི་གཅིག་ལ། ལྷག་མ་རྣམས་གཉིས་གཉིས་རེ་རེར་བསྡུས་པས་བཅོ་ལྔ། ཐ་མའི་བདུད་འདྲལ་མ་དང་བཅུ་
དྲུག་གོ །བཞི་པ་ཡི་གེ་ནི་ཨཱ་ལི་བཅུ་དྲུག་གོ །ལྔ་པ་བྱང་ཆུབ་ཀྱི་སེམས་ནི་_ཡི་གེ་དེ་དག་གི་ནང་དུ་ལུས་ཀྱི་གཡས་གཡོན་སོ་
སོ་ན་རྣམ་པར་ཤེས་པའི་རྟེན་ཁམས་དྭངས་མ་ ཐིག་ལེ་བཅོ་ལྔ་བཅོ་ལྔ་དབུས་ཀྱི་དང་བཅུ་དྲུག་སྟེ། དེའང་ ཁམས་ཀྱི་གནས་དང་
བྱེད་ལས་ལ་སོགས་པའི་དབྱེ་བས་བཅུ་དྲུག་གོ །དྲུག་པ་དགའ་བ་བཞི་པོ་རེ་རེ་ལ་དགའ་བའི་དགའ་བ་ལ་སོགས་
པ་བཞི་བཞིར་ཕྱེ་བས་ལྷན་སྐྱེས་ཀྱི་ལྷན་སྐྱེས་བར་བཅུ་དྲུག་གོ །བདུན་པ་གང་ན་གནས་པའི་གནས་ནི་ལུས་ཀྱི་གཡས་པ་
དང་གཡོན་པའི་ངོས་རེ་རེ་ལ་བཅུ་དྲུག་བཅུ་དྲུག་སྟེ། རྐང་པ་གཡས་པའི་མཐེ་བོ་དང་། བྱིན་པ་གཡས་
དང༌། བརླ་གཡས་དང་། གསང་གནས་ཀྱི་གཡས་ཀྱི་ཆ་དང་། ལྟེ་བའི་ཆ་གཡས་པ་དང་། སྙིང་གའི་གཡས་
པའི་ཆ་དང་། ནུ་མ་གཡས་པ་དང་། ལྐོག་མ་གཡས་དང་། ལག་པ་གཡས་པའི་མཐིལ་དང་། མཆུ་གཡས་ཆ་
དང་། མཁུར་ཚོས་གཡས་དང༌། མིག་གཡས་དང༌། རྣ་བ་གཡས་དང༌། ཀླད་པ་གཡས་ཀྱི་ཆ་
དང་། གཡས་རོ་མ་ སྟེ་སྤྱི་བོའི་ཆ་དང་། དབུས་ཀུན་འདར་མའོ།.སྟེ་སྤྱི་གཙུག་གོ །ཚུལ་དེ་བཞིན་དུ་གཡོན་རྣམས་
ཀྱང་ངོ༌། །འདིའང་སྡོམ་འབྱུང་དུ། དེ་ལས་གཞན་ཡང་ཐིག་ལེའི་གཟུགས། །འཕོ་བ་ཡང་དག་བཤད་པར་བྱ། །ཡར་ངོའི་ཚེས་གཅིག་ནས་བཟུང་
ནས། །ཅི་སྲིད་ཉ་ཡི་བར་དུ་སྟེ། །ཡར་ངོ་ཡི་ནི་ཚེས་གཅིག་ལ། །རྐང་པའི་སོར་མོ་ཡི་གེ་ཨ། །ཚེས་གཉིས་བྱིན་པར་ཡི་གེ་ཨ། །ཚེས་གསུམ་བརླ་ལ་
ཡི་གེ་ཨི། །བཞི་པ་སྐྱེ་གནས་ཡི་གེ་ཨི། །ལྔ་པར་ལྟ་བར་ཡི་གེ་ཨུ། །དྲུག་པ་སྙིང་གར་ཡི་གེ་ཨཱ། །བདུན་པ་ནུ་མར་ཡི་གེ་རཾ། །བརྒྱད་པ་མགྲིན་པར་ཡི་
གེརཱི། །དགུ་པར་ལག་མཐིལ་ཡི་གེ་ལཾ། །བཅུ་པར་མཁུར་ཚོས་ཡི་གེ་ལྭ། །བཅུ་གཅིག་མིག་ཏུ་ཡི་གེ་ཨེ། །བཅུ་གཉིས་སྣ་རྩེར་ཡི་གེ་ཨི། །བཅུ་གསུམ་
ཕྲག་པར་ཡི་གེ་ཨོ། །བཅུ་བཞི་འཚོགས་མར་ཡི་གེ་ཨོ། །ཉ་ལ་སྤྱི་གཙུག་གཡས་གཡོན་དུ། །ཡི་གེ་ཨོཾ་ཨ འི་ངོ་བོ་ཉིད། །ཞེས་སོགས་གསུངས་པ་དང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
155
ཕལ་ཆེར་ཆ་མཐུན་པའོ། །སྤྱི་དོན་གཉིས་པ་གང་གིས་སྦྱོང་བར་བྱེད་པའི་ལྷ་ནི། ཡུམ་ལྷ་མོ་བཅོ་ལྔ་དང་། ཡབ་ཧེ་རུ་
ཀ་སྟེ་བཅུ་དྲུག་གོ སྟེ། བདག་མེད་རྣལ་འབྱོར་ལྡན་པའམ། །ཡང་ན་ཧེ་རུ་ཀ་དཔལ་བརྩོན། ཞེས་སོ། །དེ་ཡང་ཡུམ་རྣམས་ནི་ཤེས་
རབ་སྟོང་པ་ཉིད་ཀྱི་ཆ་ཡིན་ལ། ཡབ་ནི་ཐབས་སྙིང་རྗེ་ཆེན་པོའི་ཆ་ཡིན་ནོ། །སྤྱི་དོན་གསུམ་པ་དེས་ཇི་ལྟར་སྦྱོང་
བའི་ཚུལ་ལ་གཉིས་ཏེ། གཞན་ལུགས་དགག་པ་དང་། རང་ལུགས་གཞག་པའོ། །དང་པོ་ནི་སློབ་དཔོན་ཤཱནྟི་པ་
ལ་སོགས་པ་ཁ་ཅིག་སྦྱང་གཞི་རྩ་རྣམས་ཁོ་ན་ཡིན་ལ། སྦྱོང་བྱེད་ཀྱི་ལྷའང་བདག་མེད་ལྷ་མོ་བཅོ་ལྔར་ངེས་པས་དེའང་ཐོག་མའི་
བདག་མེད་མས་རྩ་གསུམ་བསྡུས་པ་དེ་བཞིན་དུ་ཐ་མའི་མཁའ་སྤྱོད་མས་ཀྱང་ བདུད་བྲལ་མ་དང་བཅས་པའི་རྩ་གསུམ་
བསྡུས་པར་ཤེས་པར་བྱའོ་ཞེས་གསུང་ངོ༌། །དེ་དགག་པ་ལ་གཉིས་ཏེ། གཞུང་དང་འགལ་བ་དང་། དོན་དང་
འགལ་བའོ། །དང་པོ་ལ་གཉིས་ཏེ། ཀུན་གྱི་ཚིག་འགལ་བ་དང་། སྤང་བའི་ཚིག་འགལ་བའོ། །དང་པོ་ནི་གང་
གི་ཕྱིར་བཅུ་དྲུག་པའི་ཆ་ལྷ་མོ་མེད་པས། དེའི་ཕྱིར་འབད་པས་རྩ་དང་འཕོ་བ་དང་ཡི་གེ་ལ་སོགས་པ་ཀུན་གྱི་ལྷག་
མ་སྤང་ཞེས་པའི་གཞུང་འདི་ཁྱེད་ལ་འགལ་ཏེ། རྩ་འབའ་ཞིག་ལ་སྦྱོར་ན་ཀུན་ཞེས་པའི་ཚིག་འདི་སྦྱར་དུ་མི་བཏུབ་
པའི་ཕྱིར་རོ། །གཉིས་པ་ཡང་མཁའ་སྤྱོད་མས་ བདུད་བྲལ་མ་དང་བཅས་པའི་རྩ་གསུམ་བསྡུས་ན་ལྷག་མ་སྤང་ཞེས་པའི་
ཚིག་འདི་སྦྱར་དུ་མི་རུང་སྟེ། ལྷག་མའི་དོན་མི་གནས་པའི་ཕྱིར་རོ། །གཉིས་པ་དོན་དང་འགལ་བ་ལ་གཉིས་
ཏེ། སྟོང་པས་སྟོང་པ་སྦྱོང་བར་འགལ་བ་དང་། ཟུང་འཇུག་གི་ལམ་མི་རུང་བས་འགལ་བའོ། །དང་པོ་ནི་རྩ་
སུམ་ཅུ་སོ་གཉིས་པོ་ལྷ་མོ་བཅོ་ལྔས་སྦྱོང་ན། ལྷ་མོ་ རྣམས་སྟོང་པ་ཉིད་ ཀྱི་ངོ་བོ་ཡིན་ལ། རྩའི་མངོན་རྟོགས་ལས་ བདུད་
འདྲལ་མ་ཡང་སྤྲོས་པ་དང་བྲལ་བའི་ཆ་སྟེ་ཤེས་རབ་སྟོང་པ་ཉིད་ ཀྱི་རྩར་བཤད་པ་ཡིན་པས་སྟོང་པས་སྟོང་པ་སྦྱང་བར་མི་
ནུས་ཏེ། ནམ་མཁའི་མེ་ཏོག་གིས་རི་བོང་གི་རྭ་མཛེས་པར་མི་ནུས་པ་བཞིན་ནོ། །དེས་ན་ ཤེར་ཕྱིན་གྱི་མདོ་
ལས། སྟོང་པ་ཉིད་ལ་སྟོང་པ་ཉིད་ཀྱིས་གླགས་རྙེད་པར་མི་འགྱུར་རོ་ཞེས་གསུངས་པ་ཡིན་ནོ། །གཉིས་པ་ཟུང་
འཇུག་གི་ལམ་མི་རུང་སྟེ་བདེ་བ་ཆེན་པོའི་ངོ་བོ་ཡབ་ཀྱིས་སྟོང་པའི་ངོ་བོ་བདུད་འདྲལ་མ་སྦྱངས་ན་ཟུང་འཇུག་ཏུ་
འགྱུར་བ་ལས། ཁྱེད་.ལྟར་ན་མཁའ་སྤྱོད་མ་སྟོང་པས་བདུད་བྲལ་མ་སྟོང་པ་སྦྱང་བས་ཟུང་འཇུག་ཏུ་མི་འགྱུར་བའི་ཕྱིར་རོ། །
གལ་ཏེ་ཟུང་འཇུག་ཏུ་མ་གྱུར་ན་གསང་སྔགས་དང་ཕ་རོལ་ཏུ་ཕྱིན་པ་མཐའ་དག་དང་འགལ་བར་འགྱུར་རོ། །སྤྱི་
དོན་གཉིས་པ་རང་ལུགས་གཞག་པ་ལ་གཉིས་ཏེ། སྦྱོང་ཚུལ་ སྤྱིའི་དོན་ངེས་པར་བྱ་བ་དང་། འཕོ་བའི་ཚུལ་བྱེ་བྲག་
ཏུ་བཤད་པའོ། །དང་པོ་ནི། རྒྱུ་མཚན་.གང་གི་ཕྱིར་བཅུ་དྲུག་པའི་ཆ་ རྣམས་སྦྱོང་བའི་ལྷ་མོ་བཅུ་དྲུག་པ་མེད་པས། །
འབད་པས་སྟེ། ངེས་པར་རྩ་དང་ཡི་གེ་ལ་སོགས་པ་ཀུན་གྱི་ལྷག་མ་_བཅུ་དྲུག་པོ་རྣམས་ལྷ་མོའི་སྦྱང་གཞིར་སྤང་_བར་བྱའོ། །ཞེས་པ་
སྟེ། བཅུ་དྲུག་པའི་ཆ་མེད་པ་ནི་ལྷ་མོ་སྟེ་བཅོ་ལྔ་ལས་མེད་པའི་ཕྱིར་རོ། །འོ་ན་སྦྱང་གཞི་རྩ་དང་འཕོ་བ་ལ་སོགས་
པ་སྔར་བཤད་པ་བཅུ་དྲུག་ཡོད་ལ། དེ་སྦྱོང་བྱེད་ལྷ་མོ་བཅོ་ལྔས་སྦྱངས་ན་ལྷག་མ་གཅིག་ལུས་པར་འགྱུར་རོ་ཞེ་
ན། དེ་ཡི་ལན་ནི་ལྷག་མ་སྤང་། །ཞེས་སྦྱར་རོ། །གལ་ཏེ་ལྷག་མ་སྤོང་བ་ཡིན་ན་རྩ་འབའ་ཞིག་སྤོང་བ་ཡིན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
156
ནམ། འོན་ཏེ་འཕོ་བ་དང་། ཡི་གེ་དང་། དགའ་བ་ལ་སོགས་པ་གཞན་གྱིའང་སྤང་ཞེ་ན། ཀུན་གྱི་ལྷག་མ་སྤང་
ཞེས་སྨོས་ཏེ། གཞན་རྣམས་ཀྱི་ཡང་སྤོང་ངོ་། །སྤང་བྱའི་ལྷག་མ་ཉིད་གང་ཡིན་སྙམ་ན། རྩ་རྣམས་ལས་བདུད་
འདྲལ་མ། འཕོ་བ་ལས་ནམ་མཁའ་འགོག་པ། ཡི་གེ་ཨ ཚེག་དྲག་ཅན། དགའ་བ་ལྷན་སྐྱེས་ཀྱི་ལྷན་
སྐྱེས། ཚེས་བཅུ་དྲུག་པ། བྱང་ཆུབ་ཀྱི་སེམས་བཅུ་དྲུག་པ། གནས་སྤྱི་གཙུག་གི་ཆ་སྟེ་དེ་རྣམས་སྤང་བར་
བྱའོ། །སྤོང་བའི་འཐད་པ་ནི། དེ་ཅིའི་སླད་དུ་ཞེ་ན། དེ་དག་ནི་འཕེལ་འགྲིབ་ལ་སོགས་པ་ དོན་གྱི་བྱ་བ་མི་བྱེད་ པའི་ཕྱིར། སྤྲོས་
མེད་སྟོང་པ་ཡིན་པས་སྟོང་པའི་ངོ་བོ་ལྷ་མོས་མི་སྦྱོང་ལ། །ཞེས་སྨོས་ཏེ། བཅུ་དྲུག་པའི་ཆ་དེ་དག་གིས་ལྷ་མོ་བསྐྱེད་
པའམ། སྤྲོས་པ་བསྐྱེད་པ་ལ་སོགས་པའི་བྱ་བ་མི་བྱེད་པ་སྟེ། དཔེར་ན་ཚེས་བཅོ་ལྔ་ཡན་ཆད་ཀྱིས་ཟླ་བ་འཕེལ་
བའི་བྱ་བ་བྱེད་ལ། བཅུ་དྲུག་པས་མི་བྱེད་པ་བཞིན་ནོ། །འོ་ན་བཅོ་ལྔ་པོ་རྣམས་ཀྱིས་དོན་གྱི་བྱ་བ་གང་བྱེད་ཅེ་
ན། རྩ་རྣམས་ཀྱིས་ཐ་མལ་པའི་དུས་ན་རྣམ་རྟོག་བསྐྱེད་དེ། དེའང་གཡས་ན་གནས་པའི་རྩ་རྣམས་ཀྱིས་གཟུང་
བའི་རྣམ་རྟོག་བསྐྱེད་ཅིང་། གཡོན་ན་གནས་པའི་རྩ་རྣམས་ཀྱིས་འཛིན་པའི་རྟོག་པ་ གཙོ་བོར་བསྐྱེད་དོ། །ཨ་ལ་
སོགས་པའི་ཡི་གེ་རྣམས་ཀྱིས་ལྷ་མོར་རྣམས་བསྐྱེད་དོ། །དགའ་བ་བཅོ་ལྔ་པོས་རྟོག་པ་བསྐྱེད་དོ། །དེ་བཞིན་དུ་
འཕོ་བ་དང་བྱང་ཆུབ་ཀྱི་སེམས་བཅོ་ལྔ་པོས་ཀྱང་ ལོ་ཟླ་ཞག་དུས་འཕོ་བ་དང་འགྲོ་བ་ལ་སོགས་པའི་བྱ་བ་བྱེད་དོ། །
དེའི་དཔེ། བཅོ་ལྔའི་ཆ་ཤས་དང་ལྡན་པ་ཡི་བདག་ཉིད་ཀྱི། །ཟླ་བ་ཡར་ངོ་ལ་འཕེལ་བ་བཅོ་ལྔ་དང་། མར་ངོ་ལ་འགྲིབ་པ་བཅོ་ལྔར་
འགྱུར་བ་ལྟར་བྱང་ཆུབ་ཀྱི་སེམས་ བཅོ་ལྔའང་དགའ་བ་ལ་སོགས་པའི་རྟོག་པ་བཅོ་ལྔ་བསྐྱེད་ཅིང་བགྲོད་པ་དང་བཅས་པའི་བྱ་བ་བྱེད་པ་རྣམས་སུ་
འགྱུར བས་ཐབས་ཀྱི་རང་བཞིན་ཧེ་རུ་ཀའོ། །ཞེས་བྱ་སྟེ། ཚེས་བཅོ་ལྔའི་བར་གྱི་ཟླ་བ་ལྟར་གོང་དུ་བསྟན་པའི་བཅོ་ལྔ་པོ་
རྣམས་ཀྱིས་ཀྱང་འཕེལ་བའི་བྱ་བ་བྱེད་ལ། བཅུ་དྲུག་པས་མི་བྱེད་དོ་ཞེས་ཤེས་པར་བྱའོ། །དེས་ན་བཅོ་ལྔ་པ་
རྣམས་ནི་ཐབས་སྤོས་པའི་ཆ་བདེ་བ་ཆེན་པོའི་ངོ་བོ་ཡབ་ཡིན་ལ། བཅུ་དྲུག་པའི་ཆ་རྣམས་ནི་ཤེས་རབ་སྤོས་པ་དང་
བྲལ་བའི་ཆ་སྟོང་པ་ཉིད་ཀྱི་ངོ་བོ་ཡུམ་ཡིན་ནོ། །དེ་ལྟར་ཡིན་པར་ཅིས་ཤེས་ཤེ་ན། གསུམ་པ་དེ་ཉིད་ཡབ་ཀྱི་ངོ་བོར་དག་པའི་
ཚུལ་ནི། འཕོ་བའི་ཆོས་ཚན་པ་བཅུ་དྲུག་ཏུ་ཕྱེ་བའི་བཅོ་ལྔ་པ་ཡན་ཆོད་ནི། ཐབས་ཀྱི་ཆ་ཡིན་ཞིང་། བཅུ་དྲུག་པ་རྣམས་ཤེས་རབ་ཀྱི་ཆ་ཡིན་པས་ན་བདེ་
བ་ཆེན་པོ་ཧེ་རུ་ཀ་ནི་ཨཱ་ལི ་བཅོ་ལྔའི་གཟུགས། ཏེ་སྤྲོས་བཅས་སུ་མཚུངས་ཤིང་། །རྣལ་འབྱོར་མ་བཅོ་ལྔ་པོ་རྣམས་ནི་དེ་ཡི་
ཆ་བཅུ་དྲུག་པ་སྟེ་སྤྲོས་མེད་དུ་མཚུངས་ལ། དེ་དག་ཕན་ཚུལ་བསྣོལ་བས་སྦྱང་གཞི་སྦྱོང་བྱེད་དུ་འགྱུར་ཞིང༌། སྟོང་པ་དང་སྙིང་རྗེ། ཐབས་དང་ཤེས་
རབ་ཟུང་དུ་འཇུག་པར་འགྱུར་རོ། །ཞེས་གསུངས་ཏེ། བདེ་བ་ཆེན་པོའི་ངོ་བོ་ནི་ཨཱ་ལིའི་གཟུགས་བཅོ་ལྔ་པོ་ཡིན་
ལ། སྟོང་པའི་ངོ་བོ་ཡུམ་ནི་དེའི་ཆ་སྟེ་བཅུ་དྲུག་པ་རྣམས་ཡིན་ནོ་ཞེས་དགོངས་སོ། །ཡེ་ཤེས་ཐིག་ལེ་ལས་
ཀྱང་། བཅོ་ལྔ་པ་ནི་འབྱུང་བའི་རྒྱུ། །བཅུ་དྲུག་པ་ལ་རྟོག་མི་བྱེད། །ཅེས་གསུངས་སོ། །དེས་ན་ཡབ་བདེ་བ་
ཆེན་པོའི་ངོ་བོ་བཅོ་ལྔ་པོ་རྣམས་ནི་ཡུམ་སྟོང་པ་ཉིད་ཀྱི་ངོ་བོ་ལྷ་མོས་སྦྱངས་ལ། ཡུམ་སྟོང་པའི་ངོ་བོ་བཅུ་དྲུག་པ་ནི་
ཡབ་བདེ་བ་ཆེན་པོའི་ངོ་བོས་སྦྱངས་པས་སྟོང་པ་དང་སྙིང་རྗེ་གཉིས་སུ་མེད་པ་ཟུང་དུ་འཇུག་པ་མཚོན་པ་ཡིན་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
157
ཏེ། རྡོ་རྗེ་གུར་ལས། སྟོང་པ་སྙིང་རྗེ་ཐ་དད་མེད། །གང་དུ་སེམས་ནི་རྣམ་བསྒོམས་པ། །དེ་ནི་སངས་རྒྱས་
ཆོས་དང་ནི། །དགེ་འདུན་གྱི་ཡང་བསྟན་པའོ། །ཞེས་གསུངས་པ་དང༌། རང་གི་གཞུང་གི་ཆ་དག་ལས་
ཀྱང་། དེས་ན་རྡོ་རྗེ་ཐེག་པའི་ཟབ་དོན་ཀུན། །ཐབས་དང་ཤེས་རབ་གཉིས་སུ་མེད་པ་ལ། །ཁོ་བོའི་སེམས་ནི་
མཆོག་ཏུ་དད་པ་ཡིས། །རྡོ་རྗེ་ཐེག་ལ་གུས་པར་ཕྱག་འཚལ་ལོ། །ཞེས་བྱ་བ་སྨྲས་པ་ཡིན་ནོ། །དོན་གཉིས་པ་
འཕོ་བའི་ཚུལ་བྱེ་བྲག་ཏུ་བཤད་པ་ལ་གསུམ་སྟེ། གང་དུ་འཕོ་བའི་ཡུལ་དང་། ཇི་ལྟར་འཕོ་བའི་ཚུལ་དང༌། དེ་
ལྟར་འཕོ་བའི་འཐད་པའོ། །དང་པོ་ནི་སྐྱེས་པ་དང་བུད་མེད་ཀྱི་ལུས་ཏེ། དེའང་སྔར་སྨོས་པའི་ལུས་ཀྱི་གནས་
རྐང་པ་གཡོན་པའི་མཐེ་བོ་ནས་གཡས་པའི་མཐེ་བོའི་བར་ལ་རིམ་པ་བཞིན་དུ་མི་ཕྱེད་མ་ནས་གཏུམ་མོའི་བར་རྩ་
སུམ་ཅུ་སོ་གཅིག་པོའི་ནུས་པ་གནས་པ་སྟེ་དེ་རྣམས་སུ་འཕོ་བར་བྱེད་དོ། །གཉིས་པ་ཇི་ལྟར་འཕོ་བའི་ཚུལ་ལ་དྲུག་
སྟེ། དུས་ནམ་འཕོ་བ་དང་། ངོ་བོ་གང་འཕོ་བ་དང་། རྣམ་པ་ཇི་ལྟར་འཕོ་བ་དང་། དགའ་བའི་ངོ་བོ་གང་ཡིན་
པ་དང་། ལྷ་མོ་གང་གིས་དབང་བྱས་པ་དང་། འཕོ་བའི་མིང་གང་ཡིན་པའོ། །དང་པོ་ནི་སྔར་བཤད་པའི་ཡར་ངོ༌
དང་མར་ངོའི་དབྱེ་བས་ཚེས་གཅིག་ལ་སོགས་པའི་ཚེ་འཕོ་བ་སྟེ། དེའང་ཡར་ངོའི་ཚེས་གཅིག་ལ་སྐྱེས་པའི་རྐང་
པ་གཡས་པའི་མཐེ་བོ་གཏུམ་མོ་ནས་མགོ་འཛིན་ལ། བུད་མེད་ལ་གཡོན་པའི་མཐེ་བོ་མི་ཕྱེད་མ་ནས་མགོ་འཛིན་
ནོ། །མར་ངོའི་ཚེས་གཅིག་ལ་བུད་མེད་ཀྱི་གཡས་པའི་མཐེ་བོ་གཏུམ་མོ་ནས་མགོ་འཛིན་ལ། སྐྱེས་པའི་གཡོན་མི་
ཕྱེད་མ་ནས་མགོ་འཛིན་ཏོ། །གང་ལྟར་ཡང་ཚེས་གཅིག་ནས་བཅུ་བཞིའི་བར་རིམ་པ་བཞིན་དུ་འཕོས་ནས་ ཡར་ངོ་
མར་ངོའི་བཅོ་ལྔ་པ་ལ་ཉིན་མཚན་གཉིས་སུ་ཕྱེ་བའི་ཉིན་མོ་སྐྱེས་པའི་གཡས་རོ་མའི་སྟེང་ན་གནས་སོ། །བུད་མེད་ཀྱི་
གཡོན་རྐྱང་མའི་སྟེང་ན་གནས་སོ། །མཚན་མོ་སྐྱེས་པ་དང་བུད་མེད་གཉིས་ཀའི་སྤྱི་གཙུག་ཀུན་འདར་གྱི་སྟེང་ན་
གནས་ཏེ། དེ་ནས་དེ་ཉིད་དུ་ཨ འི་རྣམ་པར་བྱས་ཏེ་ཐིམ་པར་འགྱུར་རོ། །དེ་ནས་ཡང་མར་ངོའི་ཚེས་གཅིག་ནས་
སྔར་བརྗོད་པ་ལྟར་སྐྱེས་པ་དང་བུད་མེད་ཀྱི་དབྱེ་བས་ཉི་ཤུ་དགུའི་བར་དུ་འཕོས་ནས་གནམ་སྟོང་ལ་ཉིན་མཚན་
གཉིས་སུ་ཕྱེ་བའི་ཉིན་མོ་སྐྱེས་པའི་གཡོན་རྐྱང་མའི་གནས་ན་གནས་སོ། །བུད་མེད་ཀྱི་གཡས་རོ་མ་ནའོ། །མཚན་
མོ་སྐྱེས་པ་དང་བུད་མེད་གཉིས་ཀའི་སྤྱི་གཙུག་ཀུན་འདར་གྱི་གནས་ན་གནས་ཏེ། དེ་ནས་ཡང་དེ་ཉིད་དུ་ཧཱུྃ་གི་རྣམ་
པར་བྱས་ཏེ་ཐིམ་པར་འགྱུར་རོ། །དེ་ནས་ཡང་ཡར་ངོའི་ཚེས་གཅིག་ནས་སྔར་བཞིན་དུ་འཕོ་བར་འགྱུར་རོ། །
འདིའི་དོན་འབུམ་ཕྲག་ལྔ་པའི་གཞུང་གི་ཆ་དག་ལས་ཀྱང་རྩ་སུམ་ཅུ་རྩ་གཉིས་ལ་གནས་ཇི་ལྟ་བར་ཡི་གེ་བཅུ་དྲུག་
དང་། ཚེས་གཅིག་ལ་སོགས་པར་རིམ་པ་དང་རིམ་པ་ལས་བཟློག་པའི་ཕྱིར་རོ་ཞེས་པ་དང་། ཡེ་ཤེས་ཐིག་ལེ་
ལས་ཀྱང་། ཟླ་བ་ཉ་གང་བ་ལ་དབང་ནི་ཤར་དུ་གནས། །བཅོ་ལྔ་པ་ཡི་_ནང་གི་ཐིག་ལེས་ བྱས་སོ། །དཔའ་བོ་བཅུ་
དྲུག་པ་ཡི་ཆ། །གཞན་ནི་གང་དུའང་མི་གནས་སོ། །ཞེས་པ་དང་། དགའ་བའི་ དགའ་བ་སོགས་བྱེ་བྲག་.བཅུ་དྲུག་
ལས་ལྷན་ཅིག་སྐྱེས ་པའི་ལྷན་སྐྱེས་ནི། །བཅུ་དྲུག་པ་ཡི་དོན་དུ་ཡོད། །ཆར་ཡང་བཅུ་དྲུག་འདི་རུ་ནི། །སྤྲོས་པ་དང་བྲལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
158
བའི་ཕྱིར་ཡོད་པ་མ་ཡིན་མེད་པ་མིན། །གཡས་དང་གཡོན་གྱི་ཡན་ལག་ཏུ། །ཡར་ངོ་དེ་བཞིན་མར་ངོ་ཡི། །
འདོད་པ་ཡིས་ནི་འཇུག་པའི་ཚེ། །བཅུ་དང་ལྔ་ནི་གཉིས་མེད་སྦྱོར། །ཞེས་གསུངས་པ་ལྟ་བུའོ། །དོན་གཉིས་པ་
ངོ་བོ་གང་འཕོ་བ་ནི། འོ་ན་སྔར་བཤད་པའི་འཕོ་བ་ཞེས་བྱ་བ་དེ་རང་གི་ངོ་བོ་ཇི་ལྟ་བུ་ཞིག་ཅེ་ན། དེའི་ངོ་བོ་ནི་ ལུས་
ཀྱི་གནས་དེ་དག་ན་གནས་པའི་སྲོག་གི་གནད་འཛིན་པའི་ལུས་ཐམས་ཅད་ཀྱི་ཁམས་དྭངས་མ་རྣམ་པར་ཤེས་པའི་རྟེན་དུ་གྱུར་པ་ངོ་
བོ་བྱང་ཆུབ་ཀྱི་སེམས་ཀྱི་རྣམ་པ་ཞིག་འཕོ་བར་བྱེད་དོ། །དེའང་འཕོ་ཞེས་པ་ནི་མཐེ་བོ་ན་གནས་པའི་ཁམས་དེ་ཉིད་
བྱིན་པར་འཕོས་ནས་ལས་བྱེད་པ་ལྟ་བུ་ རྫས་གཅིག་གནས་སོ་སོར་གོ་ས་འཕོ་བ་མ་ཡིན་གྱི་འོན་ཀྱང་རང་རང་གི་གནས་ཉིད་དུ་
ལས་བྱས་ཤིང་རང་རང་གི་གནས་སུ་ཐིམ་པ་ཙམ་ལ་འཕོ་བ་ཞེས་བརྡ་མཛད་པ་སྟེ་དེ་ཡང་ཚེས་གཅིག་ལྟ་བུ་ལ་མཐེ་བོའི་ནུས་པ་
འཕེལ་ཞིང་། ཚེས་གཉིས་པའི་མགོ་འཛིན་པའི་ཚེ་མཐེ་བོའི་ནུས་པ་དེ་ཉིད་དུ་ཐིམ་ནས་བྱིན་པའི་ནུས་པ་འཕེལ་བར་འགྱུར་བའོ། །དོན་འདི་ལ་གསོ་
བའི་བསྟན་བཅོས་ལས་ བླ་གནས་སམ་གནད་ཀྱི་གནས་ཞེས་ཀྱང་ཟེར་རོ། །དོན་གསུམ་པ་འཕོ་བ་དེའི་རྣམ་པ་ཇི་ལྟ་
བུས་འཕོ་ཞེ་ན། ཡི་གེ་ཨཱ་ལིའི་རྣམ་པས་འཕོ་ སྟེ་ཚེས་གཅིག་དང་བཅུ་དྲུག་ནས་བཅོ་ལྔ་དང་གནམ་སྟོང་གི་བར་དུ། ཨ་ནས་ཨོཾ་གི་བར་
གྱི་རྣམ་པར་འཕོས་ནས་ཉ་སྟོང་གི་མཚན་མོར་ཀུན་འདར་མར་ཨཱ༔ ཚེག་དྲག་ཅན་གཉིས་གཉིས་ཀྱི་རྣམ་པར་འཇུག་ཅིང་། དེ་ནི་ཨ གཉིས་འདྲེས་པས་ཧ་
དང༌། ཚེག་དྲག་གཅིག་ཞབས་ཀྱུ་དང་། གཅིག་ཀླད་ཀོར་དང་ཐིག་ལེར་འགྱུར་བས་ཧཱུྃ་འགྲུབ་སྟེ། དེ་ནི་ཧེ་རུ་ཀའི་ས་བོན་ནོ། །དེ་ཡང་བདག་མེད་བསྟོད་
འགྲེལ་ལས། སྔར་ཡར་ངོར་ཐིམ་པའི་ཨ འི་སྟེང་དུ་མར་ངོའི་ཨ དེ་ཐིམ་ནས་འདྲེས་པར་བཤད་པ་ནི་མཚོན་པ་ཙམ་སྟེ། ཡར་ངོའི་ཉ་ལ་ཁྱད་པར་དུའང་
སྔར་མར་ངོར་ཐིམ་པའི་ཨ མི་གསལ་བའི་རྣམ་པ་ཅན་གྱི་སྟེང་དུ་ཡར་ངོའི་ ཤིན་ཏུ་གསལ་བ་ཐིམ་སྟེ་ཨ གཉིས་གཅིག་ཏུ་འདྲེས་པས་ཧཱུཾ་ཡིག་སྔ་མ་ལས་
ཀྱང་གསལ་བར་འགྲུབ་པ་དང་། ཡང་ཉ་སྟོང་གི་མཚན་མོ་སྤྱི་གཙུག་ཏུ་གནས་པ་ཙམ་མཚུངས་ཀྱང༌། ཡར་ངོ་གཙོ་བོ་ཀུན་འདར་དང་། མར་ངོ་གཙོ་བོ་
བདུད་བྲལ་གྱི་གནས་ན་གནས་པ་སོགས་ཞིབ་ཏུ་ཤེས་པར་བྱའོ། །བཞི་པ་དགའ་བའི་ངོ་བོ་ནི་རིམ་པ་བཞིན་དགའ་བའི་དགའ་བ་ལ་
སོགས་པ་སྟེ་བཅུ་དྲུག་པ་ནི་ལྷན་སྐྱེས་ཀྱི་ལྷན་སྐྱེས་ཡིན་པའོ། །ལྔ་པ་ལྷ་མོ་གང་གིས་དབང་བྱས་པ་ནི་རིམ་པ་བཞིན་རྩ་གཉིས་
གཉིས་ལྷ་མོ་རེ་རེས་དབང་བྱས་སོ། མཐེ་བོར་ཚེས་གཅིག་ལ་མཁའ་སྤྱོད་མ། བྱིན་པར་ས་སྤྱོད་མ་ནས་རིམ་པ་བཞིན་ཏེ་རོ་རྐྱང་གཉིས་དང་ཀུན་
འདར་མ་ནི་བདག་མེད་མའོ། །དྲུག་པ་འཕོ་བ་དེ་དག་གི་མིང་ནི་ལུག་དང་གླང་ལ་སོགས་པའོ། །དོན་གསུམ་པ་དེ་ལྟར་
འཕོ་བའི་འཐད་པ་ལ་གསུམ་སྟེ། ཕྱི་རོལ་ན་ཇི་ལྟར་འཕོ་བའི་ཚུལ་དང༌། དེ་ཉིད་ནང་ལ་སྦྱར་བ་དང་། དེས་ན་
ཆོས་ཐམས་ཅད་སེམས་སུ་བསྡུ་བའོ། །དང་པོ་ནི་ཕྱི་རོལ་ན་ཤར་ལ་སོགས་པའི་ཕྱོགས་མཚམས་རྣམས་ན་རྒྱུ་སྐར་
ཉི་ཤུ་རྩ་བདུན་གྱི་དཀྱིལ་འཁོར་རྣམས་ལ་དབང་བྱེད་པའི་ལུག་ལ་སོགས་པའི་ཁྱིམ་བཅུ་གཉིས་གནས་སོ། །ཁྱིམ་དེ་དག་
ཏུ་ཉི་མ་དང་ཟླ་བ་ལྷོ་བགྲོད་དང་བྱང་བགྲོད་ཀྱི་ཚུལ་གྱིས་རིམ་གྱིས་འཕོ་ཞིང་གཡོན་སྐོར་དུ་རྒྱུ་བར་བྱེད་དོ། །དེའང་
ཞག་སུམ་ཅུ་ན་ཟླ་བ་གཅིག་གོ །དེ་བཅུ་གཉིས་ལ་ལོ་གཅིག་གོ །དེ་ལྟ་བུའི་ལོ་དང་ཟླ་བ་ཡང་དུས་དུས་སུ་ཤོལ་
འདོར་བར་བྱེད་དོ། །ཉི་མ་དང་ཟླ་བ་ཡང་དུས་དུས་སུ་གཟས་འཛིན་པར་བྱེད་དོ། །དེ་དག་གི་དབང་གིས་དབྱར་
དང་དགུན་ལ་སོགས་པའི་དུས་དང་བསྐལ་པ་ལ་སོགས་པའི་ཚད་ཀྱང་འཛིན་པར་བྱེད་དོ། ས་ལ་རྒྱ་མཚོ་དང་གླིང་བཞི་དང་
འཁོར་ཡུག་དང་ས་འོག་ས་སྟེང་ས་བླ་སོགས་སུ་གནས་སོ། །ཕྱི་རོལ་ན་ཇི་ལྟར་གནས་པའི་ཚུལ་མདོ་ཙམ་མོ། །གཉིས་པ་དེ་ཉིད་



159
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནང་ལ་སྦྱར་བ་ནི། ཕྱི་རོལ་དུ་དེ་ལྟར་འབྱུང་བ་ཉིད་ཀྱང་ནང་ན་འདི་ལྟར་གནས་པས་ཡིན་ཏེ། དེའང་རང་གི་ལུས་
ལ་རྒྱུ་སྐར་དང་འདྲ་བའི་རྩ་རྣམས་ལ་དབང་བྱེད་པའི་མཐེ་བོ་ལ་སོགས་པའི་གནས་རྣམས་ན་རྡོ་རྗེ་མ་ལ་སོགས་པའི་
ལྷ་རྣམས་གནས་སོ། །ཉི་ཟླ་གཉིས་ནི་ཁུ་ཁྲག་གཉིས་སོ། །ལྷོ་བྱང་དུ་བགྲོད་པ་ནི་ལུས་ཀྱི་གཡས་གཡོན་ཏེ་དེ་དག་
ཏུ་ཁམས་འཕོ་བར་བྱེད་དོ། །དེའང་ཚེས་གཅིག་ནས་རིམ་པ་བཞིན་མཐེ་བོ་ནས་བརྩམས་ཏེ་འཕོས་ནས་བཅོ་ལྔའི་ཉ་
ལ་ཉིན་མཚན་གཉིས་སུ་ཕྱེ་བའི་ཉིན་མོ་རོ་མའམ་རྐྱང་མའི་གནས་ན་གནས་ནས་མཚན་མོ་ཀུན་འདར་དུ་ཐིམ་པ་ཡིན་
ལ། དེས་ན་གནས་དང་ཞག་བཅོ་ལྔ་ལ་འཕོ་བ་བཅུ་དྲུག་ཏུ་བགྲོད་པས་དེའི་ཤུགས་ཀྱིས་ནང་དུ་འཕོ་བ་རྣམས་ལ་
ལྷག་ཆད་འབྱུང་ལ། དེའི་དབང་གིས་ཕྱི་རོལ་དུ་ཟླ་བ་དང་ཚེས་ལ་ཤོལ་འདོར་བར་འགྱུར་རོ། །ནང་གི་གནས་དེ་
དག་ཏུ་ཁུ་བ་དང་ཁྲག་འདྲེས་པའི་སྟོབས་ཀྱིས་ཕྱི་རོལ་དུ་ཉི་མ་དང་ཟླ་བ་གཟས་འཛིན་པར་འགྱུར་རོ། །དེ་དག་གི་
དབང་གིས་ནང་དུ་ཁམས་རྣམས་ལ་འཕེལ་འགྲིབ་འབྱུང་ལ། དེའི་སྟོབས་ཀྱིས་ཕྱི་རོལ་དུ་དབྱར་དང་དགུན་དང་
སྟོན་དང་དཔྱིད་ སྒལ་ཚིགས་རི་རབ་དང་། ལྟོ་བ་རྒྱ་མཚོ་དང་། ཡན་ལག་བཞི་གླིང་བཞི་དང་། ཐུན་ཚོད་བཞི་དུས་བཞི་དང་། འཕོ་བ་བཅུ་གཉིས་
ཟླ་བ་བཅུ་གཉིས་ལ་སོགས་པ་དུས་ཐ་དད་དུ་འབྱུང་བ་ཡིན་ནོ། །གསུམ་པ་དེས་ན་ཆོས་ཐམས་ཅད་སེམས་སུ་བསྡུ་བ་
ནི། ནང་ན་གནས་པའི་སྟོབས་ཀྱིས་ཕྱི་རོལ་ན་ཡང་དེ་ལྟར་གནས་ལ། དེ་ལྟར་འབྱུང་བ་ཉིད་ཀྱང་རང་གི་སེམས་
ལ་བག་ཆགས་གནས་པས་ཡིན་ཏེ། མདོ་ལས་ཀྱང་། ཀྱེ་རྒྱལ་བའི་སྲས་དག་ཁམས་གསུམ་པོ་འདི་དག་ནི་
སེམས་ཙམ་མོ་ཞེས་གསུངས་ལ། རྡོ་རྗེ་གུར་ལས་ཀྱང་། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་
མེད་ཅིང་གང་ཟག་མེད། །ཅེས་ དང་ལང་ཀར་གཤེགས་པ་ལས། བག་ཆགས་ཀྱིས་ནི་དཀྲུགས་པའི་སེམས། །དོན་དུ་རབ་ཏུ་སྣང་བ་
བྱུང་། །དོན་ཡོད་མ་ཡིན་སེམས་ཉིད་དོ། །ཕྱི་རོལ་དོན་མཐོང་ལོག་པ་ཡིན། ཞེས་བྱ་བ་ལ་སོགས་པས་གསལ་ལོ། །འོན་ཀྱང་སེམས་
དེ་ཉིད་ལ་རང་བཞིན་ཡོད་དམ་ཞེ་ན། མེད་དེ། དང་པོའི་ལེའུ་ལྔ་པ་ལས། སེམས་མེད་སེམས་ལས་བྱུང་བའང་
མེད། །ཅེས་བྱ་བ་ལ་སོགས་པ་གསུངས་ཏེ། མདོར་ན་ཆོས་ཐམས་ཅད་ངོ་བོ་ཉིད་མེད་པར་གྲུབ་བོ། དེ་ལྟར་ཕྱི་ནང་གི་
ཆོས་ཐམས་ཅད་རོ་གཅིག་པར་ཤེས་ནས་བསྒོམ་པས་འབྲས་བུ་མྱུར་དུ་འགྲུབ་པ་ཡིན་ནོ། །སྤྱི་དོན་གཉིས་པ་དེ་ལས་སྐྱེས་པའི་བྱང་ཆུབ་ཀྱི་
སེམས་མི་སྤང་བའི་ཚུལ་ནི།.རྡོ་རྗེ་སྙིང་པོས་གསོལ་བ། རྣལ་འབྱོར་མ་ཀུན་བསྟེན་པའམ། །ཡང་ན་རྣལ་འབྱོར་མའི་ངོ་བོ་རྩ་རྣམས་ལས་བྱུང་
བའི་ལྷན་ཅིག་སྐྱེས་པའི་དགའ་བ་བསྐྱེད་པའི་རང་བཞིན་བྱང་ཆུབ་ཀྱི་སེམས་ཆོས་བཞི་ལྡན་ཉིད་བདེ་ཆེན་གྱི་རིག་པ་གསལ་བས་སམ་སྒྲིབ་པ་སེལ་བས་ན་
འགྲིབ་མེད། བདེ་བ་བསྐྱེད་པས་ན་བཏུང་མཆོག རྟོག་པ་མེད་པས་ན་ནམ་མཁའ་ཉིད་དེ། དེ་ལྟ་བུའི་ག་བུར་ཐིག་ལེ་དེ་ཅི་ནས་ཀྱང་ངེས་པར་མི་སྤང་བར་བྱ་
བ་ལགས་སམ་ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་བསྩལ་པ། ཀུནྡ་བྱང་ཆུབ་ཀྱི་སེམས་མི་སྤང་བ་ཉིད་དུ་རྡོ་རྗེ་སྙིང་པོ་ཁྱོད་ཀྱིས་ཇི་སྐད་
སྨྲས་པ་དེ་ཁོ་ན་བཞིན་ནོ། །ཞེས་གདམས་པའོ། བརྟེན་པ་ལྷན་ཅིག་སྐྱེས་པའི་ཡེ་ཤེས་རང་རིག་པའི་ཕྱིར་འགྲིབ་པ་མེད་
པ། བདེ་བ་ཆེན་པོའི་ཕྱིར་བཏུང་བའི་མཆོག མཐའ་དང་བྲལ་བའི་ཕྱིར་ནམ་མཁའ་དང་འདྲ་བ་དེའི་རྟེན་ཁུ་
བ། གསང་བ་དབང་གི་བདག་མེད་མ་དེ་ཅི་ནས་ཀྱང་ངེས་པར་མི་སྤང་ངམ་ཞེ་ན། ལན་མི་སྤང་པར་སྟོན་པ་ནི་ཇི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
160
སྐད་སྨྲས་པ་དེ་བཞིན་ནོ་ཞེས་གསུངས་སོ། །གསུམ་པ་དེ་བསྐྱེད་པ འམ་མངོན་དུ་བྱེད་པའི་ཐབས་ལ་ཞུས་ལན་གཉིས་ཀྱི་
ཞུས་པ་ནི། རྡོ་རྗེ་སྙིང་པོས་གསོལ་བ། ཐབས་གང་གིས་ཀུན་རྫོབ་དང་དོན་དམ་པའི་བདག་ཉིད་ཅན་གྱི་བྱང་ཆུབ་ཀྱི་སེམས་བསྐྱེད་པ་ལགས་ཞེས་
སོ། ལན་ལ་མདོར་བསྟན་རྒྱས་བཤད་གཉིས་ལས། མདོར་བསྟན་པ་ནི། བཅོམ་ལྡན་འདས་ཀྱིས་བཀའ་སྩལ་པ་དཀྱིལ་
འཁོར་འཁོར་ལོའི་ཐབས་དང་ནི། །ཞེས་བྱ་བ་ལ་སོགས་པ་སྟེ། འདི་ལ་སྤྱིའི་དོན་དང་ཡན་ལག་གི་དོན་གཉིས་
ལས། དང་པོ་ནི་འདིར་རྫོགས་པའི་རིམ་པའི་མངོན་པར་རྟོགས་པ་ཞིབ་ཏུ་བརྗོད་པར་བྱ་སྟེ། མངོན་པར་རྟོགས་
པའི་སྟེང་དུ་རྟོགས་པར་བྱའོ། །ཡན་ལག་གི་དོན་ལ། གཞན་ལུས་ལ་བལྟོས་པ་ དཀྱིལ་འཁོར་འཁོར་ལོའི་ཐབས་དང་
ནི། །ཞེས་བྱ་བ་ལ་སོགས་པ་ གཞན་ལུས་ལ་མི་བལྟོས་པ་རང་བྱིན་གྱིས་བརླབ་པའི་རིམ་པས་ཀྱང་རིགས་ཤིང་རྟོགས་སླ་བ་ཀུན་རྫོབ་དང་། ཕྲ་
ཞིང་རྟོགས་དཀའ་བ་དོན་དམ་པའི་གཟུགས་ཅན་གྱི་བྱང་ཆུབ་ཀྱི་སེམས་གཉིས་ནི་རབ་ཏུ་བསྐྱེད་པར་བྱ་བ་སྟེ། དེའང་ཀུན་རྫོབ་ཁུ་བ་ནི་དཀར་བས་ཀུནྡ་ལྟ་བུ་
རྟེན་དང་། དོན་དམ་བདེ་བ་དང་མི་རྟོག་པའི་གཟུགས་ཅན་ནི་བརྟེན་པ་ཡིན་ནོ་ཞེས་གསུངས་ཏེ། དེ་ལ་དཀྱིལ་འཁོར་འཁོར་ལོ་ལས་སྐྱེས་
པ་དེ་རགས་པའམ་གསལ་བས་ཀུན་རྫོབ་བྱང་ཆུབ་ཀྱི་སེམས་ཞེས་བྱ། རང་བྱིན་བརླབ་ཕྲ་བའམ་གཞན་རྐྱེན་ལ་མ་
ལྟོས་པའི་ཕྱིར་དོན་དམ་ཞེས་བྱ། ཡང་གཉིས་ཀའི་རྟེན་ཁུ་བ་ཀུནྡ་ལྟ་བུ་དེ་ལ་ཀུན་རྫོབ་ཅེས་བྱ། དེ་ལ་བརྟེན་པའི་
བདེ་བ་ལ་དོན་དམ་ཞེས་བྱའོ། །དེ་ལྟར་ན་ཁྱེད་རང་བྱིན་བརླབ་སྔོན་ལ་བསྒོམས་ལ། དཀྱིལ་འཁོར་འཁོར་ལོ་ཕྱི་
ནས་བསྒོམ་པའི་ཕྱིར་དོན་དམ་དང་ཀུན་རྫོབ་གོང་འོག་ལོག་གོ་སྙམ་ན། འདི་ལ་ཐུན་མོང་གི་ཐེག་པ་ནའང་ངེས་པ་
མེད་དེ། དོན་དམ་ཤེས་རབ་ཀྱི་ཕ་རོལ་ཏུ་ཕྱིན་པ་རྟོགས་པར་བྱས་ནས། ཀུན་རྫོབ་ཕ་རོལ་ཏུ་ཕྱིན་པ་ལྔ་ལ་འཇུག་པ་
དང༌། ཀུན་རྫོབ་ཆོས་ཅན་རྟོགས་པར་བྱས་ནས། དོན་དམ་བདག་མེད་པའི་རྒྱས་འདེབས་པ་དང་། དོན་དམ་
སྟོང་པ་ཉིད་ཀྱི་ངང་ལས་ཀུན་རྫོབ་སྒྱུ་མ་ལྟ་བུའི་སྐུར་ལྡང་བ་དང་། འབྲས་བུའི་སྐབས་སུ་ཡང་། ཆོས་སྐུ་ལས་
གཟུགས་སྐུར་ལྡང་བ་དང་། གཟུགས་སྐུ་ཆོས་སྐུ་ལ་ཐིམ་པའི་ཚུལ་གྱིས་ཀྱང་ཤེས་པར་ནུས་སོ། །དེ་བཞིན་དུ་
འདིར་ཡང་བསྐྱེད་པའི་རིམ་པ་ལ་གནས་ནས། རང་བྱིན་བརླབ་ཀྱི་དམིགས་པས་རླུང་ལས་རྣམ་པར་རྒྱལ་བ་སྔོན་དུ་
འགྲོ་སྟེ། དེ་སྔོན་དུ་མ་སོང་ན་ཐིག་ལེ་ལ་དབང་མི་ཐོབ་པའི་ཕྱིར་རོ། །ཐིག་ལེ་ལ་དབང་ཐོབ་པས་ཕྱག་རྒྱའི་ལམ་
དཀྱིལ་འཁོར་འཁོར་ལོ་ཀུན་རྫོབ་བསྒོམ་མོ། །དེ་ནས་ཕྱག་རྒྱའི་འབད་རྩོལ་དོར་ཏེ་རང་བྱིན་བརླབ་དོན་དམ་བསྒོམ་
མོ། །དེ་བཞིན་དུ་ གནས་སྐབས་ཀུན་ཏུ་འདྲེ་ཞིང་འདྲེ་ཞིང་འབྱུང་བ་ཡིན་ནོ། །རྒྱས་པར་བཤད་པ་ལ་གཉིས་ལས་དཀྱིལ་
འཁོར་འཁོར་ལོ་ལ་དྲུག་ཡོད་པའི་.དང་པོ་ཀུན་རྫོབ་བྱང་ཆུབ་ཀྱི་སེམས་ཀྱི་གནས་ནི་བུད་མེད་ཀྱི་ཀཀྐོ་ལ་སྟེ་གསང་བ་དབང་གི་བདེ་བ་ཅན་ཏེ། དེ་
ཡང་ཕྱི་ཨེ་དང་ནང་ཝཾ་གྱི་རྣམ་པ་འདྲ་བའི་རང་བཞིན་དུ་ཟག་བཅས་དང་ཟག་མེད་ཀྱི་བདེ་བ་སྲུང་བ་ཉིད་ཀྱི་ཕྱིར་ན་བདེ་བ་ཅན་ཞེས་རབ་ཏུ་བསྒྲགས་ཤིང་དེ་ཉིད་
སངས་རྒྱས་ཏེ་བདུད་རྩི་ལྔ་དང་། བྱང་ཆུབ་སེམས་དཔའ་སྟེ་དབང་པོའི་དྭངས་མ་དང་རྡོ་རྗེ་འཛིན་པ་སྟེ་མི་རྟོག་པའི་ཡེ་ཤེས་ཀུན་གྱི་གནས་སོ། གཉིས་པ་
དེར་མངོན་དུ་བྱས་པའི་ཡེ་ཤེས་ཀྱི་མཚན་ཉིད་ནི། འདི་ཉིད་འཁོར་བ་ཞེས་བྱ་སྟེ། །ཞེས་བྱ་བ་ལ་སོགས་པའོ། །
དེ་ལ་ལྟ་བ་འཁོར་འདས་དབྱེར་མེད་དུ་བསྒྲུབ་པར་བྱ་བའི་ཕྱིར་བདེན་པ་གཉིས་ཀྱི་མཚན་ཉིད་རྒྱས་པར་བཤད་དགོས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
l61
ཏེ། དེ་ནི་རྒྱུད་ཀྱི་མངོན་པར་རྟོགས་པར་བསྟན་པས་དེར་རྟོགས་པར་བྱའོ། །ཚིག་གི་དོན་ཅུང་ཟད་བརྗོད་ན། དང་
པོར་ཚིགས་སུ་བཅད་པ་གཅིག་གིས་འཁོར་འདས་དབྱེར་མེད་ཉིད་དུ་བསྒྲུབ་པ་སྟེ། འདི་ཉིད་ཅེས་བྱ་བ་ནི་ཆོས་ཅན་
གྱི་ཕྱོགས་ཐམས་ཅད་དོ། །འཁོར་བ་ཞེས་བྱ་སྟེ་ཞེས་བྱ་བ་ནི་ལས་དང་ཉོན་མོངས་པས་ཁམས་གསུམ་དུ་འཁོར་ལོ་
བཞིན་དུ་ཀུན་ཏུ་འཁོར་བའི་ཕྱིར་རོ། །འདི་ཉིད་མྱ་ངན་འདས་པ་ཉིད། །ཅེས་བྱ་བ་ནི་དེ་ཉིད་ཀྱི་ཆོས་ཉིད་རྟོགས་ན་
སྡུག་བསྔལ་གྱི་ཕུང་པོ་ལས་ཡོངས་སུ་གྲོལ་བའི་ཕྱིར་མྱ་ངན་ལས་འདས་པའོ། །དེས་ན། འཁོར་བ་སྤངས་ནས་
གཞན་དུ་ནི། །མྱ་ངན་འདས་པ་རྟོགས་མི་འགྱུར། །ཞེས་བྱ་སྟེ། འཁོར་བ་ཡང་དག་པར་མ་གྲུབ་པ་ཉིད་མྱ་ངན་
ལས་འདས་པ་ཞེས་བྱ་བ་ལས། གནས་ས་གཞན་ཞིག་ཏུ་སྐྱེས་ལ་འགྲོ་ས་མེད་དེ། སློབ་དཔོན་ཀླུ་སྒྲུབ་ཀྱི་ཞལ་སྔ་
ནས། འཁོར་བ་སྤངས་པར་གྱུར་པ་ཡི། །མྱ་ངན་འདས་ཁྱོད་མི་བཞེད་ཀྱི། །འཁོར་བ་མི་དམིགས་པ་ཡི་ནི། །
ཞི་ཉིད་མགོན་པོ་ཁྱོད་ཀྱིས་བསྟན། །ཞེས་གསུངས་སོ། །འདིས་ནི་བདེན་པ་གཉིས་ཀྱི་དབྱེ་བའི་གཞི་ཡང་གྲུབ་
བོ། །དེ་ནས་ཚིགས་སུ་བཅད་པ་གཅིག་གིས་ཆོས་ཅན་གྱི་ཕྱོགས་བསྟན་ཏེ། འཁོར་བ་ཚོར་བ་ལ་སོགས་པ། །
ཞེས་བྱ་བ་ནི་ཕུང་པོ་ལྔའོ། །འཁོར་བ་གཟུགས་དང་སྒྲ་ལ་སོགས་པ་ནི་ཡུལ་དྲུག་སྟེ། འདིའི་ཆོས་ཀྱི་སྐྱེ་མཆེད་ཀྱི་
ཕྱོགས་ཙམ་ཞིག་མྱ་ངན་ལས་འདས་པ་ཡིན་ཡང་འདིར་འཁོར་བའི་ཤུགས་ལས་བསྟན་ཏོ། །འཁོར་བ་དབང་པོ་
རྣམས་ཉིད་དེ། །ཞེས་བྱ་བ་ན་ཡུལ་ཅན་དྲུག་གོ །འཁོར་བ་ཞེ་སྡང་ལ་སོགས་པ། །ཞེས་བྱ་བ་ནི་ཉོན་མོངས་པ་
ལྔའོ། །དེ་ལྟར་ན་ཕུང་པོ་དང་ཁམས་དང་སྐྱེ་མཆེད་དང་ཉོན་མོངས་པ་གང་ལྟར་བསྔོས་ཀྱང་རུང་སྟེ་ཆོས་ཅན་
འཁོར་བ་ཞེས་བྱ་བ་ཡིན་ཏེ་སྲིད་པར་ཀུན་ཏུ་འཁོར་བའི་ཆོས་ཀུན་རྫོབ་པ་ཡིན་ནོ། །ཆོས་ཅན་འདི་རྣམས་ཀྱི་ཆོས་ཉིད་ནི་.དོན་དམ་
མྱ་ངན་ ལས་འདས་པའོ། །ཞེས་བྱ་བ་ནི་འདི་རྣམས་ཀྱི་ཆོས་ཉིད་རང་བཞིན་མེད་པའམ། ངོ་བོས་མེད་
པའམ། ཡང་དག་པར་གྲུབ་པ་མེད་པ་ནི་དོན་དམ་པ་ཞེས་བྱ་བ་ཡིན་ནོ། །དེ་ལྟ་བུའི་སྣང་བ་དང་སྟོང་པ་དབྱེར་
མེད་པ་ལ་ནི་ཟུང་འཇུག་ཅེས་བྱ་བའམ། འཁོར་འདས་དབྱེར་མེད་ཅེས་བྱ་བ་ཡིན་ནོ།དེས་ནི་དབྱེ་བའི་དོན་བསྟན་ཏོ། །དེ་
ནས་ཚིགས་སུ་བཅད་པ་གཅིག་གིས་ནི་བདེན་པ་གཉིས་སུ་གྲངས་ངེས་པའམ། མཚན་གཞི་ངེས་པར་བྱེད་པའི་ཚད་
མ་ཡིན་ཏེ། བློ་ལ་རྨོངས་མ་རྨོངས་སམ། ཡུལ་ལ་དཔྱད་བཟོད་མི་བཟོད་གཉིས་སུ་གནས་པའི་ཕྱིར། བློ་སྒྲིབ་པ་
དང་བཅས་པ་རྨོངས་པའི་ཡུལ་ཡིན་པའི་ཕྱིར་¸ན་འཁོར་བའི་གཟུགས་ཅན་ནི་ཆོས་ཅན་འཁོར་བ་སྟེ་ཀུན་རྫོབ་ཡིན་
ལ། རྨོངས་མེད་.དེ་འཁོར་བའི་རང་བཞིན་ཤེས་པས་སྒྲིབ་པ་མེད་ཅིང་འཁོར་བ་དག་པ་ནི་ཆོས་ཉིད་མྱ་ངན་ལས་འདས་པ་སྟེ་དོན་
དམ་པ་ཡིན་ནོ། །དེས་ན་_མ་རྟོགས་ན་འཁོར་བ་_དང་རྟོགས་ན་མྱ་ངན་འདས་པ_གཉིས་སུ་གྲངས་ངེས་པར་འགྱུར་ཏེ། འཁོར་
བ་ཡང་དག་པར་མ་གྲུབ་པ་ཉིད་མྱ་ངན་ལས་འདས་པ་ཡིན་ནོ། །དེའི་ཕྱིར་དོན་དམ་པའི་བྱང་ཆུབ་ཀྱིསེཔས་ནི་མྱ་ངན་
ལས་འདས,པ་སྟེ། །ཞེས་བྱ་བ་ནི་དོན་དམ་པ་བྱང་ཆུབ་ཀྱི་སེམས་ཏེ། སྟོང་པ་ཉིད་དམ་རང་བཞིན་མེད། །ཅེས་བྱ་
བ་སྟེ། བྱང་ཆུབ་སེམས་འགྲེལ་ལས། སངས་རྒྱས་རྣམས་ཀྱི་བྱང་ཆུབ་སེམས། །བདག་དང་ཕུང་པོ་རྣམ་རིག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
162
གི །རྟོག་པ་རྣམས་ཀྱིས་མ་བསྒྲིབས་ཤིང་། །རྟག་ཏུ་སྟོང་ཉིད་མཚན་ཉིད་བཞེད། །ཅེས་གསུངས་སོ། །ཀུན་
རྫོབ་དོན་དམ་ཚུལ་ཅན་ནོ། །ཞེས་བྱ་བ་ནི་ཀུན་རྫོབ་ཀྱི་བདེན་པ་དང་དོན་དམ་པའི་བདེན་པ་སྟེ། འདིས་ནི་བདེན་པ་
གཉིས་སུ་རབ་ཏུ་དབྱེ་བའམ་མིང་གི་དོན་ནམ་བདེན་པ་གཉིས་ཟུང་དུ་འཇུག་པ་འཁོར་འདས་དབྱེར་མེད་ཅེས་བྱ་
བའོ། །ཚིག་གི་དོན་ལྷག་མ་རྣམས་ནི་རྟོགས་པར་སླ་བས་གཞུང་ཉིད་ཀྱི་སྟེང་དུ་རྟོགས་པར་བྱའོ། །གསུམ་པ་རྟེན་ལས་ཀྱི་
ཕྱག་རྒྱའི་མཚན་ཉིད་ནི། ཀུན་རྫོབ་བྱང་ཆུབ་ཀྱི་སེམས་དེ་གང་ལ་བརྟེན་ནས་འཕེལ་བའི་ཕྱག་རྒྱ་ཅི་ལྟ་བུ་ཞེ་ན། ཤིན་ཏུ་མཛེས་པས་བཞིན་རས་བཟང་
ཞིང་། མིག་གི་དཀྱུས་རིང་བས་ཡངས་མ། གཟུགས་མཛེས་པ་དང་ལང་ཚོ་དར་ལ་བབ་པས་རྣམ་པར་བརྒྱན་ཅིང་། ཁ་དོག་སྔོ་བསངས་དང་། སྤྱོད་ལམ་
དལ་མ་ལ་རང་གི་རིགས་དང་མཐུན་པས་རིགས་བཟང་མ་ཞེས་བྱ་ཞིང་། སིདྨ་རཀྟ་དང་ག་པུར་ཐིག་ལེ་འབྱུང་ཞིང་འཕེལ་བའི་གནས། སློབ་དཔོན་རང་གིས་
ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ཞིང་ནང་དུ་ཁམས་རྒྱས་པའི་རྟགས་སུ་སྐྲ་གནག་ཅིང་བཟང་བ། སྒྲུབ་པ་པོ་ལ་སེམས་དགའ་ཞིང་ཆགས་པ་ནི་རྟེན་
ལས་ཀྱི་ཕྱག་རྒྱའོ། །བཞི་པ་དེ་ཇི་ལྟར་བསྟེན་པའི་ཐབས་ནི། དེ་ལྟ་བུའི་ཕྱག་རྒྱ་བསྟེན་པའི་དུས་དེར་ནི་བྱང་ཆུབ་ཀྱི་སེམས་སྒྲུབ་པའི་རིམ་གྲོ་ཆང་ཡང་ཕྱག་
རྒྱས་བཏུང་བར་བྱ་ཞིང་། དེ་ནས་སྒྲུབ་པ་པོ་རང་ཡང་བཏུང་བ་ཉིད་དང་དགོས་པ་རང་དང་གཞན་གྱི་དོན་བྱང་ཆུབ་ནི་རབ་ཏུ་སྒྲུབ་པའི་ཕྱིར་དུ་ཆང་བཏུང་བ་
སོགས་ཀྱི་ཕྱི་ནས་ཕྱག་རྒྱ་དང་ལྷན་ཅིག་ཏུ་རྗེས་སུ་ཆགས་པར་བྱ་སྟེ། དེ་ཡང་བོལླ་ཀཀྐོ་ལར་བཅུག་ནས་སྲུབ་དང་སྲུབ་པའི་སྦྱོར་བས་ཀུནྡྲ་རུ་བྱེད་པའོ། །
གང་གིས་ན་བྱང་ཆུབ་ཀྱི་སེམས་མི་ཉམས་པ་ལ་མཁས་པའི་བརྟུལ་ཞུགས་ཅན་གྱིས་སོ། །ལྔ་པ་བྱང་སེམས་མི་ཉམས་པར་བྱ་བ་འཐད་པ་དང་བཅས་པ་
ནི། གནས་སྐབས་དེར་ནི་ཐབས་ཤེས་སྦྱོར་བ་ལས་བྱུང་བའི་ག་པུར་ཏེ་ཐིག་ལེ་སྒྲུབ་པ་པོ་མཁས་པས་ལུས་ལ་མི་སྤང་སྟེ། ཐིག་ལེ་དེ་ནི་ལག་ཏུ་ནི་མི་བླང་
ཞིང་། ཉ་ཕྱིས་དང་དུང་ཆོས་ལ་སོགས་པའི་སྟོད་ཉིད་དུ་གཟུང་བར་བྱ་བ་མིན་ལ། ངེས་པར་ཏེ་གདོན་མི་ཟ་བར་རྣམ་པར་མི་རྟོག་པའི་བློ་དང་བདེ་བ་ཆེན་པོའི་
སྟོབས་འཕེལ་བ་ཉིད་ཀྱི་ཕྱིར་དུ་མི་འཆི་བ་ནི་བདུད་རྩི་སྟེ། འདིར་ཐིག་ལེ་ཡིན་ལ། དེ་ཉིད་ལྕེ་སྟེ་རིགས་བདག་གི་ཁ་ཡིས་བླང་ཞིང་དྲངས་ནས་ལུས་ཐམས་
ཅད་ལ་ཁྱབ་པར་བྱ་བ་ཉིད་དོ། །ག་པུར་ཉིད་ནི་བདག་མེད་མ། ཞེས་པ་ལ་ཕྱི་དབྱིབས་ཀྱི་བདག་མེད་མ་ནི་བསྐྱེད་རིམ་ལྟར་རོ། །ནང་སྔགས་ཀྱི་བདག་མེད་
མ་ལྟེ་བའི་ཨ་ཐུང་ངོ་། །གསང་བ་དབང་གི་བདག་མེད་མ་བྷ་གར་མངོན་དུ་བྱས་པའི་ཐིག་ལེ་ཡིན་པས་ན་འདིར་ག་པུར་དེ་ཉིད་ནི་བདག་མེད་མ་དང་། དེ་ལ་
བརྟེན་པའི་བདེ་བའང་བདག་མེད་མ་སྟེ་བདེ་སྟོང་དབྱེར་མེད་བསྐྱེད་པའི་ཚུལ་ཅན་ཉིད་ཡིན་ལ། དེས་མཐར་ཐུག་དེ་ཁོ་ན་ཉིད་ཀྱི་བདག་མེད་མ་སྟོང་པ་དང་སྙིང་
རྗེ་དབྱེར་མེད་འགྲུབ་པའི་ཕྱིར་རོ། །རང་བྱིན་གྱིས་བརླབ་པའི་རིམ་པ་ལ་ལྔ། དོན་དམ་བྱང་ཆུབ་སེམས་ཀྱི་གནས། ནང་གི་ཕྱག་རྒྱའི་མཚན་
ཉིད། དེའི་བདེ་བ་ལ་ལོངས་སྤྱོད་པ། དངོས་གྲུབ་ཀྱི་རྒྱུར་ཡུལ་ལ་རྒྱས་འདེབས་པ། རང་བྱུང་གི་ཡེ་ཤེས་ཉིད་གཏན་ལ་དབབ་པའོ། །དང་པོ་ནི། རང་
བྱིན་རླབས་དེའི་ཐབས་ལས་བྱུང་བའི བདེ་བ་ནི་ཕྱག་རྒྱ་ཞེས་བྱ་སྟེ། ཆོས་ཐམས་ཅད་ལ་རྒྱས་འདེབས་པས་སོ། །འདིའི་གོང་ན་ཉམས་མྱོང་གཞན་མེད་པས་
ཆེན་མོའོ། །དེའི་གནས་ལྟེ་བའི་དཀྱིལ་འཁོར་ཉིད་དུ་གནས་པ་སྟེ་ལྟེ་བའི་དཀྱིལ་འཁོར་ལ་བརྟེན་ནས་མངོན་དུ་འགྱུར་བའོ། །གཉིས་པ་ནི། ལྟེ་བར་གནས་
པའི་ནང་གི་ཕྱག་རྒྱ་དེ་ཇི་ལྟ་བུ་ཞེ་ན། ལྟེ་བའི་རྩ་མདུད་གྲུ་གསུམ་གྱི་ནང་དུ་དང་པོའི་དབྱངས་ཡིག་ཀུན་འདར་གྱི་ཆ་ཤས་ཨ་ཐུང་ཤད་ཀྱི་རྣམ་པའི་རང་བཞིན་
ཅན་ཏེ། དེ་ནི་མི་རྟོག་པའི་ཤེས་རབ་བསྐྱེད་པས་ན་བློ་ཞེས་སངས་རྒྱས་རྣམས་ཀྱི་མིང་དུ་བཏགས་ཤིང་བརྗོད་དོ། །དེ་ཡང་ཐབས་རྫོགས་པའི་རིམ་པའི་རྣལ་
འབྱོར་ལས་མངོན་དུ་བྱེད་པས་དེ་ཉིད་ནི་ནང་སྔགས་ཀྱི་བཅོམ་ལྡན་འདས་མ་ཤེས་རབ་བདག་མེད་མའོ། །དེའི་ཁྱད་པར་ནི་དབུ་མ་སྤྱིའི་མཚན་ཉིད་ཀྱི་དབང་དུ་
བྱས་ཏེ། བདེ་ཆེན་ནས་ཨོཾ་གི་བར་དུ་གནས་པ་དེ་ལས་རིང་བ་མིན་ཞིང་ཐུང་བའང་མིན་པ་དང་། དེ་ཉིད་བ་ཐག་ལྟར་ཕྲ་བས་རགས་པའི་གྲུ་བཞི་མ་ཡིན་ཞིང་
ཟླུམ་པོའང་མིན་པའོ། །དབང་པོའི་ཡུལ་མ་ཡིན་པས་དྲི་དང་རོ་དང་མྱང་བར་བྱ་བ་ལས་འདས་པ་སྟེ་ཞུ་བདེ་ལྷན་ཅིག་སྐྱེས་པའི་ཡེ་ཤེས་ཀྱི་དགའ་བ་བསྐྱེད་
པར་བྱེད་པའི་མཚན་ཉིད་ཅན་ནོ། །གསུམ་པ་དེའི་བདེ་བ་ལ་ལོངས་སྤྱོད་པ་ནི། རྟེན་དེ་ལས་སྐྱེས་པའི་ཉམས་མྱོང་རྣལ་འབྱོར་པ་ཡིས་ལོངས་སྤྱོད་པར་བྱ་བ་
སྟེ་ཐབས་དེ་ཡི་བདེ་བ་བཟའ་བ་སྟེ་ཉམས་སུ་མྱོང་བར་བྱ་བ་ཉིད་དོ། །བཞི་པ་ནི། བདེ་བ་དེ་དང་མི་རྟོག་པ་ལྷན་ཅིག་ཏུ་ཟུང་དུ་འཇུག་པས་ཕྱག་རྒྱ་ཆེན་མོ་སྟེ་དེ་
ཉིད་ཟག་མེད་ཀྱི་བདེ་བ་སྦྱིན་པའི་དངོས་གྲུབ་ཀྱི་རྒྱུར་འགྱུར་རོ། །དེས་ན་ཟུང་འཇུག་གི་ཡེ་ཤེས། གཟུགས་དང་སྒྲ་དང་དེ་བཞིན་དུ་དྲི་དང་ནི་རོ་དང་དེ་བཞིན་
དུ་རེག་བྱ་ཉིད་དང་ཆོས་ཀྱི་དབྱིངས་སམ་ཆོས་ཀྱི་ཁམས་ཀྱི་རང་བཞིན་ཉིད་ལའང་རྒྱས་བཏབ་ནས་སོ་སོ་རང་གི་རིག་པའི་ཤེས་རབ་ཀྱིས་ནི་ལོངས་སྤྱོད་པར་
བྱའོ། །ལྔ་པ་ལ་གཉིས་ལས། མདོར་བསྟན་པ་ནི། ཉམས་སུ་མྱོང་བའི་ཡེ་ཤེས་དེ་ཉིད་ལྷན་ཅིག་སྐྱེས་པའི་ཡེ་ཤེས་ཀྱི་གཟུགས་སམ་རང་བཞིན་དང་བདེ་བ་
ཆེན་པོ་བསྐྱེད་པར་བྱེད་པས་ན་བདེ་ཆེན་བཟང་པོའི་རྣལ་འབྱོར་མ་ཞེས་སམ། ཡང་ན་བདེ་ཆེན་བཟང་པོ་ནི་ཀྱེའི་རྡོ་རྗེ་རྣལ་འབྱོར་མ་ནི་བདག་མེད་མའོ་ཞེས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
163
ཀྱང་འཆད་དོ། །དེ་ཉིད་ནི་སྙིང་པོ་དམ་པ་ཡིན་ཞིང་མཚན་མ་དང་རྣམ་རྟོག་གཅོད་པས་ན་དཀྱིལ་འཁོར་འཁོར་ལོ་དང་། མཚོན་བྱེད་དཔེའི་ཡེ་ཤེས་ལྔའི་རང་
བཞིན་ཡང་ཡིན་ནོ། །རྒྱས་པར་བཤད་པ་ནི། དེ་ཉིད་ཡེ་ཤེས་ལྔར་ཡང་འཆར་ཏེ། རང་བྱུང་ཡེ་ཤེས་དེ་ནི་ཟག་པ་མེད་པའི་ཆོས་རྣམས་གཟུགས་བརྙན་གྱི་
ཚུལ་དུ་སྣང་བས་མེ་ལོང་ལྟ་བུའི་ཡེ་ཤེས་ཀྱི་གཟུགས་སམ་རང་བཞིན་དང་ཆོས་ཅན་མི་མཉམ་པར་འཛིན་པ་དང་བྲལ་བས་མཉམ་ཉིད་ཡེ་ཤེས་ཀྱི་དངོས་པོ་ཅན་
དང་། རང་བཞིན་གྱིས་དག་ཅིང་ཆོས་ཅན་སོ་སོར་སྣང་བས་ཡང་དག་པར་གྱུར་པ་སོ་སོར་རྟོག་པའི་ཡེ་ཤེས་དང་
། དེ་ཉིད་ཞེན་པ་དང་བྲལ་བར་གཞན་དོན་ལ་
ནན་ཏན་བྱེད་པས་བྱ་བ་ནན་ཏན་ཏེ། གཟུང་འཛིན་གྱི་རྟོག་པ་མངོན་དུ་རྒྱུ་དང་བྲལ་བས་ཆོས་ཀྱི་དབྱིངས་ཤིན་ཏུ་རྣམ་པར་དག་པའི་ཡེ་ཤེས་ཡིན་ལ། དེ་ཉིད་ནི་
དཀྱིལ་འཁོར་གྱི་བདག་པོ་ཤྲཱི་ཧེ་རུ་ཀའི་དོན་དང་ལྡན་པའི་ངའམ་བདག་ཉིད་དོ། །དེ་ཉིད་བདག་གཉིས་ཀྱིས་སྟོང་པས་བདག་མེད་རྣལ་འབྱོར་མ་དང་། ཆོས་
ཐམས་ཅད་ཀྱི་རང་བཞིན་དུ་གྱུར་པས་ཆོས་ཀྱི་དབྱིངས་ཀྱི་རང་བཞིན་ཅན་ནོ། །འདིའི་སྐབས་ཀྱི་ཡེ་ཤེས་ལྔའི་རང་བཞིན་ནི་དཔེའི་ཡེ་ཤེས་
སུ་བསྒྲུབ་པ་སྟེ། མཚོན་བྱ་ལ་མཚོན་བྱེད་ཀྱི་དེ་ཁོ་ན་ཉིད་དེ་དང་པོའི་ལེའུ་ལྔ་པར་བཤད་པ་བཞིན་རྟོགས་པར་
བྱའོ། །སྡོམ་པའི་རབ་ཏུ་དབྱེ་བས་ཤིན་ཏུ་རྒྱས་པར་བཤད་པ་ལ་ཞུས་པ་ནི།.རྡོ་རྗེ་སྙིང་པོས་གསོལ་བ། དཀྱིལ་འཁོར་འཁོར་ལོ་བསྒོམ་པའི་
ཐབས་དང་ནི་ལུས་ལས་བྱུང་ཞིང་བདེ་བ་ལ་རོལ་བས་ལྷ་རྣམས་ཇི་ལྟར་འབྱུང་བ་རང་བྱིན་རླབས་ཉིད་དང་བཅས་པ་ཐམས་ཅད་བཅོམ་ལྡན་འདས་ཀྱིས་གསུངས་
ན། གཉིས་ཀའི་ཐུན་མོང་བ་ཕྱིའི་ཆོས་ཀུན་ནང་དུ་སྡོམ་པའང་བདག་ལ་བཤད་དུ་གསོལ། སྤྱིར་བསྐྱེད་པའི་རིམ་པ་དང་
། དཀྱིལ་འཁོར་
འཁོར་ལོ་དང་། རང་བྱིན་བརླབ་ལ་སོགས་པ་ཐམས་ཅད་གཅིག་ཏུ་བསྲེ་བའི་དགོངས་པ་ཡིན་ཏེ། བསྐྱེད་པའི་
རིམ་པ་ནི་ལེའུ་བརྒྱད་པ་དང་དགུ་པར་བསྟན། དཀྱིལ་འཁོར་འཁོར་ལོ་ནི་འདས་མ་ཐག་པའི་ལེའུ་གསུམ་པར་
བསྟན། རང་བྱིན་བརླབ་ནི་ལེའུ་དང་པོར་མདོར་བསྟན། འདི་ཉིད་ཀྱི་འདས་མ་ཐག་པར་ཡང་བསྐྱེད་རིམ་དང་ཡེ་
ཤེས་ལྔ་ཡང་ནང་དུ་སྡོམ་པར་བསྟན་ནས། འདིར་རྒྱས་པར་འཆད་དོ། །དེ་ལ་སྤྱིའི་དོན་དང་། ཡན་ལག་གི་དོན་
ཏོ། །དང་པོ་ལ་ལྔ་ལས། གང་སྡོམ་ན་ ཉན་ཐོས་ནི་ལུས་ངག་གི་ཉེས་པ། བྱང་སེམས་ནི་སྒོ་གསུམ་གྱི་ཉེས་པ། འདིར་ནི་འཁོར་བའི་རྩ་
བར་གྱུར་པའི་མཚན་འཛིན་གྱི་རྣམ་རྟོག་སྡོམ་པས་མི་མཐུན་པའི་ཕྱོགས་ཐམས་ཅད་སྡོམ་སྟེ་སཾ་ཊར། རྣམ་རྟོག་མ་རིག་ཆེན་པོ་འདི། །ཞེས་
སོགས་གསུངས་པ་དང་། ཐབས་གང་གིས་སྡོམ་ན་གཏུམ་མོ་འབར་འཛེག་གི་ཐབས་རང་བྱིན་རླབས་དང༌། དཀྱིལ་
འཁོར་འཁོར་ལོའི་ཐབས་གཉིས་ལས། དང་པོ་ནི་གཙོར་ལེའུ་དང་པོར་བསྟན་ལ། དཀྱིལ་འཁོར་འཁོར་ལོ་དང་
སྡོམ་པ་རང་གི་ངོ་བོ་ནི་.ལྷན་སྐྱེས་བདེ་ཆེན་གྱི་ངོར་ཆོས་ཐམས་ཅད་ཚུར་ལ་སྡོམ་ཞིང་མཚན་མ་དང་རྣམ་རྟོག་ཐམས་ཅད་ཕར་ལ་འགོག་ཅིང་སྡོམ་པ་
སྟེ་ཡེ་ཤེས་ལྔའི་ཚུལ་གྱིས་འདས་མ་ཐག་པར་བསྟན་ཞིང་། གང་དུ་སྡོམ་པ་དང་། ཇི་སྙེད་ཅིག་སྡོམ་པ་འདིར་
འབྱུང་བ་ལས། གང་དུ་སྡོམ་པ་ནི་ཨེ་ཝཾ་དང་འཁོར་ལོ་བཞིའོ། །ཇི་སྙེད་ཅིག་སྡོམ་པ་ལ་འདིར་ནང་གི་སྙོམས་
འཇུག་དང༌། འཁོར་ལོ་བཞི་ལ་སྐུ་གསུམ་དུ་གཞག་པ་དང་། འཁོར་ལོ་བཞི་ལ་འབྲས་བུ་བཞིར་བཞག་པ་
དང་། འཁོར་ལོ་བཞི་ལ་སྡེ་པ་བཞིར་བཞག་པ་སྟེ་བཞི་དང་། སེམས་ཅན་རྣམས་རང་བཞིན་གྱིས་སངས་རྒྱས་
ཡིན་ཞིང་གནས་སྐབས་ཀྱིས་ཆོས་མཐུན་གྱི་སངས་རྒྱས་སུ་བསྟན་པས་སྡོམ་པ་དང་ལྡན་པའི་གང་ཟག་ཏུ་བསྟན་
པའོ། །གཉིས་པ་ལན་ལ་གཉིས། མདོར་བསྟན། རྒྱས་བཤད། དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ། རྣལ་འབྱོར་མའམ་རྣལ་འབྱོར་པའི་
ལུས་ཀྱི་དབུས་ལྟ་བའི་གནས་སུ་ཨ་ཡི་སྟེ་ཨ་ཐུང་ཤད་ཀྱི་རྣམ་པ་ལྟ་བུ་ནི་སྡོམ་པའི་གནས་ཏེ། དེར་མངོན་དུ་བྱས་པའི་བདེ་བ་དེས་མཚན་མ་དང་རྣམ་རྟོག་
སྡོམ་པས་སྡོམ་པའོ། །ཇི་ལྟར་ཕྱི་རོལ་ན་ཇི་སྙེད་ཡོད་པའི་ཆོས་ཐམས་ཅད་ཇི་ལྟ་བ་དེ་བཞིན་དུ་ནང་ལུས་སེམས་ལ་སྡོམ་པས་ནའང་སྡོམ་པའོ། །སྡོམ་པ་



164
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དེའང་གང་དུ་སྡོམ་པ་དང་། གང་གིས་སྡོམ་པ་དང་། གང་སྡོམ་པའི་ཚུལ་དེ་ཉིད་རབ་ཏུ་ཕྱེ་ཞིང་བཞག་པར་བྱའོ། །གཉིས་པ་རྒྱས་པར་བཤད་པ་ལ་
གསུམ། སྙོམས་འཇུག་གི་ཐབས་ནང་དུ་བཞག་པ། འཁོར་ལོ་བཞི་ལ་ཆོས་ཐམས་ཅད་བཞག་པ། སེམས་ཅན་རྣམས་སངས་རྒྱས་སུ་བསྟན་པའོ། །དང་
པོ་ནི། ཕྱི་ནང་གི་བོ་ལ་ལ་བརྟེན་པའི་བདེ་བ་སྟོང་པ་དང་ཟུང་དུ་ཆུད་པས་ཕྱག་རྒྱ་ཆེ་ཞེས་བྱ་བ་རྡོ་རྗེ་སྟེ་གཉིས་མེད་ཡེ་ཤེས་སྐྱེ་བའི་སྒོར་གྱུར་པས་ན་སྐྱེ་
མཆེད། རྫོགས་རིམ་གྱི་ཐབས་ལས་བྱུང་བས་ན་ཐབས་ཅན་ཉིད་དེ། ཚུལ་འདིས་ནི་གསང་བའི་སྙོམས་འཇུག་བསྟན་པས་ཕྱི་རོལ་གྱི་ཐབས་ཤེས་གཉིས་ཀྱི་
དབང་པོ་གཉིས་སྙོམས་པར་འཇུག་པ་བསྟན་པ་མེད་དོ། །གཉིས་པ་ལ་གསུམ། འཁོར་ལོ་རྣམས་ལ་སྐུ་གསུམ་དུ་བཞག་པ། འབྲས་བུ་བཞིར་བཞག་
པ། སྡེ་པ་བཞིར་བཞག་པའོ། །དང་པོ་ལ་གསུམ། མདོར་བསྟན་པ། རྒྱས་པར་བཤད་པ། ཤིན་ཏུ་རྒྱས་པར་བཤད་པའོ། །དང་པོ་ནི། ཇི་ལྟར་ཕྱི་རོལ་
དེ་བཞིན་ནང་། །ཞེས་པའི་ཚུལ་གྱིས་ཐུན་མོང་བ་ལ་གྲགས་པའི་སྐུ་གསུམ་པོ་ལུས་ཀྱི་ནང་དུ་ནི་ལྟེ་བ་སྙིང་ག་མགྲིན་པའི་འཁོར་ལོ་གསུམ་པའི་གཟུགས་ཀྱིས་
མཚོན་ནས་བརྗོད་པར་བྱ་ཞིང་། སྐུ་གསུམ་དབྱེར་མེད་དུ་ཡོངས་སུ་ཤེས་ཤིང་མངོན་དུ་བྱས་པ་ནི་ངོ་བོ་ཉིད་ཀྱི་སྐུ་སྟེ་དེ་ཉིད་སྤྱི་བོ་བདེ་བ་ཆེན་པོའི་འཁོར་ལོར་
བརྗོད་དོ། །གཉིས་པ་ནི་ཆོས་ཀྱི་སྐུ་དང་། ལོངས་སྤྱོད་རྫོགས་པའི་སྐུ་དང་། སྤྲུལ་པའི་སྐུ་དང་། དེ་བཞིན་དུའང་བདེ་ཆེན་ངོ་བོ་ཉིད་ཀྱི་སྐུ་སྟེ་དེ་རྣམས་ནི་
སྐྱེ་གནས་ཏེ་ལྟེ་བ་སྤྲུལ་སྐུ། སྙིང་ཁ་ཆོས་སྐུ། མགྲིན་པ་ལོངས་སྐུ། མགོ་བོར་ཡང་ངོ་བོ་ཉིད་སྐུ་དང་། ཡང་ངོ་བོ་ཉིད་སྐུ་ཆོས་སྐུར་བསྡུས་པའི་སྒོ་ནས་སྐུ་
གསུམ་པོ་ཡང་འཁོར་ལོ་བཞི་པོ་དེ་དག་གི་རྣམ་པར་གནས་སོ། །གསུམ་པ་ནི། མ་ལུས་པའི་སེམས་ཅན་ཐམས་ཅད་ཀྱི་ལུས་སྐྱེ་བའི་གཞི་ལྟེ་བ་གང་ལ་སྤྲུལ་
སྐུར་བརྗོད་པར་བྱ་བ་ནི། རྒྱུ་མཚན་གང་གི་ཕྱིར་ན་ལྟེ་བ་སྤྲུལ་པའི་འཁོར་ལོ་ནི་ལུས་སྐྱེ་བའི་གནས་བརྟན་ཅིང་ལུས་སྤྲུལ་པའི་ཕྱིར་ན་ལྟེ་བ་དེ་ལ་སྤྲུལ་པའི་སྐུ་
ཉིད་དུ་འཇོག་པ་ཡིན་ཅིང་། ཡང་གང་གི་ཕྱིར་ན་སངས་རྒྱས་སྤྲུལ་པའི་སྐུས་གདུལ་བྱ་རྣམས་ལ་ལམ་བསྐྱེད་པ་དང་རྣམ་འཕྲུལ་སྤྲུལ་པར་བྱེད་པའི་སྐུ་དེ་ནི་
སྤྲུལ་པ་ཅན་ཞེས་བརྗོད་པས་ན་ཆོས་མཐུན་པའི་ཕྱིར་རོ། །དེ་བཞིན་དུ་སེམས་གནས་འགྱུར་པ་ནི་ཆོས་སྐུའི་རང་བཞིན་ཡིན་ཏེ། ཆོས་ཀྱི་སྐུ་དེ་ཡང་སྙིང་གར་
བརྗོད་པར་འགྱུར་པ་ནི་སྙིང་ཁ་སེམས་ཀྱི་རྟེན་ཡིན་པའི་ཕྱིར། མངར་བ་ལ་སོགས་པ་རོ་རྣམ་པ་དྲུག་གི་གཟུགས་ཅན་གྱི་བཟའ་བ་ལ་ངེས་པར་ལོངས་སྤྱོད་པར་
བརྗོད་པ་ནི་མགྲིན་པ་ལོངས་སྤྱོད་ཀྱི་འཁོར་ལོ་སྟེ་དེ་ཉིད་ལོངས་སྐུ་ཐེག་ཆེན་གྱི་ཆོས་ལ་ལོངས་སྤྱོད་པ་དང་ཆོས་མཐུན་པས་ལོངས་སྐུ་དང་། སྤྱི་བོ་བདེ་བ་ཆེན་
པོ་ངོ་བོ་ཉིད་ཀྱི་སྐུ་གནས་པར་བཞག་སྟེ་བདེ་ཆེན་བསྐྱེད་པའི་རྒྱུ་ཁུ་བའི་གནས་དང་། ཡན་ལག་གི་མཆོག་ཡིན་པས་སོ། །དེ་ལ་འབྲས་བུ་གཞིར་
བཞག་པ་ ལ་གཉིས་ལས་མདོར་བསྟན་པ་ནི། ཨེ་ཝཾ་ཞེས་བྱ་བ་ལ་སོགས་པ་སྟེ།.ཨེ་ཝཾ་གྱི་རྣམ་པ་དང་འདྲ་བ་ནི་ལྟེ་བའི་འཁོར་ལོ་ཡིན་
ལ། དེ་ནི་འབྲས་བུ་བཞི་ལས་རྒྱུ་མཐུན་གྱི་འབྲས་བུ་ཉིད་དང་རྣམ་སྨིན་གྱི་འབྲས་བུ་ནི་སྙིང་ག་ཆོས་ཀྱི་འཁོར་ལོ་ལས་སོ། །མགྲིན་པ་ལོངས་སྤྱོད་ཀྱི་འཁོར་ལོ་
ནི་སྐྱེས་བུ་བྱེད་པའི་འབྲས་བུ་ཉིད་དང༌། སྤྱི་བོ་བདེ་བ་ཆེན་པོའི་འཁོར་ལོ་ནི་དྲི་མ་མེད་པའི་འབྲས་བུ་ཉིད་དེ་དེ་ལྟར་ན་རྒྱུ་མཐུན་ལ་སོགས་པས་རབ་ཏུ་ཕྱེ་བའི་
འབྲས་བུ་རྣམ་པ་བཞི་ནི་ནང་དུ་འཁོར་ལོ་བཞི་ལ་སྡོམ་ཞེས་བརྗོད་པའོ། འབྲས་བུ་བཞི་པོ་ཉིད་ལྔར་ཡང་དབྱེར་བཏུབ་སྟེ། ཆུང་ངུ་ལ་
ཁད་ཀྱིས་ཆེར་སྨིན་པས་སམ། སོ་སོ་རང་གིས་ཆེར་སྨིན་པ་སྟེ། རྒྱུ་བས་ཆེར་སྨིན་པ་ནི་རྣམ་སྨིན་གྱི་འབྲས་
བུའོ། །རྒྱུ་དང་རིགས་འདྲ་བས་ན་རྒྱུ་མཐུན་པའོ། །དྲི་མ་འགགས་པས་ན་དྲི་མ་མེད་པའམ་བྲལ་བའི་འབྲས་
བུའོ། །བྱེད་པ་པོ་གང་གི་ སྟོབས་ཀྱིས་སྐྱེ་བས་ན་སྐྱེས་བུ་བྱེད་པའི་འབྲས་བུའོ། །ཡང་འདུས་བྱེད་སྔ་མ་ལས་གཞན་གང་ཞིག་
སྔོན་མེད་བྱུང་བ་སྟེ་འདུས་བྱས་དེའི་སྔོན་དུ་བྱུང་བ་མ་ཡིན་པ་ནི་བདག་པོའི་འབྲས་བུ་སྟེ་དེ་གཉིས་ནི་འདྲ་བས་འདིར་གཅིག་ཏུ་
བསྡུའོ། །དེ་ལྟར་ཡང་མཛོད་ལས། རྣམ་སྨིན་ལུང་དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་
འབྱུང༌། །རྒྱུ་མཐུན་རྒྱུ་དང་འདྲ་བའོ། །བྲལ་བ་བློ་ཡིས་ཟད་པའོ། །གང་གི་སྟོབས་ཀྱིས་གང་སྐྱེས་པའི། །
འབྲས་དེ་སྐྱེས་བུ་བྱེད་ལས་སྐྱེས། །སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས། །
ཞེས་སོ། །རྒྱས་པར་བཤད་པ་ནི། འོག་སྒོའི་ལས་ཀྱི་རླུང་གིས་ལྟེ་བའི་གཏུམ་མོ་བསྐུལ་བའི་ལས་ཀྱི་འབྲས་བུ་བདེ་བ་ལ་ནང་གི་བཅོམ་ལྡན་འདས་ཤེས་
རབ་མཉིད་ལྟེ་བར་ལོངས་སྤྱོད་པར་བརྗོད་པས་ན། རྒྱུ་ཇི་ལྟར་བྱས་པ་དེ་ལྟ་བུར་སྤྱོད་པའི་ཕྱིར་རྒྱུ་དང་འདྲ་བས་ལྟེ་བ་ལ་རྒྱུ་མཐུན་པའི་འབྲས་བུ་ཞེས་ནི་རབ་ཏུ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
165
བསྒྲགས་སོ་ཞེས་པ་སྟེ་མདོར་ན་¸དེ་ལ་ འོག་སྒོའི་ལས་ཀྱི་རླུང་གིས་ ལྟེ་བའི་གཏུམ་མོའི་མེ་སྦར་བའི་རྒྱུ་ལས་རང་བྱུང་གི་ཡེ་
ཤེས་ཉམས་སུ་མྱོང་བས་ན་ལྟེ་བར་རྒྱུ་མཐུན་པའི་འབྲས་བུ། ལས་མ་བྱས་པར་ ཏེ་རྩོལ་བའི་ལས་ཆུང་ཞིང་འབྲས་བུ་ཡེ་
ཤེས་ཆེན་པོ་ཉམས་སུ་མྱོང་བས་ན་འདི་རྒྱུ་མཐུན་པ་དེ་ལས་བཟློག་པས་སྙིང་གར་རྣམ་པར་སྨིན་པའི་འབྲས་བུ། སྐྱེས་བུས་
འདུས་བྱས་ཏེ་རོ་ལ་ལོངས་སྤྱོད་པའི་ཕྱིར་ ཏེ་རོ་དྲུག་གི་རོ་འཛིན་གྱི་བདེ་བ་བསྐྱེད་པའི་ཕྱིར་ན་སྐྱེས་བུས་བྱེད་པ་ནི་མགྲིན་པར་ཡང་
འགྱུར་ལ། ལམ་གྱི་དྲི་མ་སྦྱངས་ན་འབྲས་བུ་སྐྱེ་བའི་ཕྱིར་མགྲིན་པ་དྲི་མ་མེད་པར་ཡང་འགྱུར་རོ། །དྲི་མ་དང་
བྲལ་བ་ཉིད་སངས་རྒྱས་ཡིན་པས་སམ། སྐྱེས་བུས་བྱེད་པ་མ་བཅོས་པའི་རྣལ་མ་དང་བདག་པོའི་འབྲས་བུའང་
སངས་རྒྱས་ཡིན་པའི་ཕྱིར་སྤྱི་བོ་ནི་སྐྱེས་བུས་བྱེད་པ་དང་ རྫོགས་རིམ་གྱི་རྣལ་འབྱོར་གྱིས་དྲི་མ་དག་པ་སྤྱི་བོར་མངོན་དུ་བྱེད་པའི་ཕྱིར་ན་
དྲི་མ་མེད་པའི་འབྲས་བུར་ཡང་འགྱུར་རོ། མདོར་བསྟན་དུ་སྐྱེས་བུ་བྱེད་འབྲས་སྔོན་དུ་སྨྲས་པ་ནི་འཁོར་ལོའི་རིམ་པ་ཡིན་ལ། འདིར་རྗེས་སུ་
བསྟན་པ་ནི་སྐྱེས་བུ་བྱེད་པ་རྣལ་མ་ནི་སངས་རྒྱས་ཡིན་ལ། དེ་ལ་དྲི་མ་མེད་འབྲས་སམ་བྲལ་འབྲས་འགོག་པ་སྔོན་དུ་འགྲོ་དགོས་པས་སོ། །གསུམ་པ་
སྡེ་པ་བཞིར་གཞག་པ་ནི་ཕྱི་རོལ་དུ་རྩོད་པ་མེད་པར་གནས་མི་འགྱུར་བར་སྡོད་པ་ནི་གནས་བརྟན་པའི་སྡེ་པ་ཞེས་བརྗོད་
པ་བཞིན་རྒྱུ་མཚན་གང་གི་ཕྱིར་ ནང་དུ་ལྟེ་བ་ སྤྲུལ་པའི་འཁོར་ལོ་གཏུམ་མོས་མི་ཚིགས་པས་སམ་ལུས་ཀྱི་གཞི་འགྲུབ་པའི་ཐོག་མ་
གནས་བརྟན་པོ་ཡིན་པའི་ཕྱིར་རོ། དེས་ན་སྤྲུལ་པའི་འཁོར་ལོ་ནི་གནས་བརྟན་པའི་སྡེ་པ་ཉིད་དོ། །ཤེས་བྱའི་གཞི་ལྔ་དང་། དུས་
གསུམ་པོ་ཐམས་ཅད་རྫས་སུ་ཡོད་པར་སྨྲ་བ་ནི་ཐམས་ཅད་ཡོད་པར་སྨྲ་བའོ། །དེ་ཉིད་ཤེས་བྱའི་ཆོས་ ལྔ་པོ་ཐམས་
ཅད་_བདེན་པར་ཡོད་པར་སྨྲ་བ་དེ་སྨྲ་འདོད་ཀྱི་རྟོག་པ་ལས་སྨྲ་ བ་འབྱུང་བའི་རྒྱུ་སེམས་ཡིན་ལ་སེམས་ཀྱི་རྟེན་སྙིང་ག་ན་ཡོད་
པས་ཆོས་ཀྱི་འཁོར་ལོ་ནི་ཐམས་ཅད་ཡོད་པར་སྨྲ་བ འི་སྡེ་པའོ། །རྒྱལ་པོའི་བུ་རབ་ཏུ་བྱུང་བ་_རྣམས་སྐྱེས་བུ་ཀུན་གྱིས་
བཀུར་བ ས་ན་ཀུན་གྱིས་བཀུར་བའི་སྡེ་པ་ཞེས་བརྗོད་པ་བཞིན་ གང་གི་ཕྱིར་མགྲིན་པ་ནི་རོ་དྲུག་ པོ་ཀུན་གྱིས་བཀུར་བས་ན་མགྲིན་པ་
ལོངས་སྤྱོད་ཀྱི་འཁོར་ལོ་ནི་ཀུན་གྱིས་བཀུར་བའི་སྡེ་པ་ཉིད་ཡིན་པའོ། །རྩོད་པ་བྱུང་བའི་ཚེ་རྩོད་པ་མེད་པའི་དགེ་འདུན་
མང་པོ་ཕལ་ཆེ་བ་རྣམས་ལྷན་ཅིག་ཏུ་གནས་པ་_ལ་ཕལ་ཆེན་པའི་སྡེ་པ་ཞེས་པ་བཞིན། གང་གི་ཕྱིར་བདེ་ཆེན་གྱི་འཁོར་ལོ་ནི་མགོ་བོར་གནས་
ནས་བྱང་ཆུབ་ཀྱི་སེམས་ཕལ་ཆེ་བ་སྤྱི་བོ་ན་གནས་པ ་འཛིན་པས་སྤྱི་བོ་བདེ་ཆེན་འཁོར་ལོ་ནི་དགེ་འདུན་ཕལ་ཆེན་
སྡེའོ། །གསུམ་པ་.སེམས་ཅན་རྣམས་རང་བཞིན་གྱིས་སངས་རྒྱས་ཡིན་པས་སྡོམ་པའི་ངོ་བོ་ཉིད་དུ་གཞག་པ་ལ་
གཉིས། ཆོས་ཅན་འདྲ་བས་སངས་རྒྱས་སུ་བསྟན་པ། ཆོས་ཉིད་དབྱེར་མེད་པས་སངས་རྒྱས་སུ་བསྟན་པའོ། །དང་པོ་ལ་གཉིས། ཆོས་མཐུན་སྦྱར་བ་
དང༌། དེ་ལ་ལྷ་མོ་ངོ་མཚར་བས་རྒྱལ་བའོ། །དང་པོ་ནི། སྡེ་པ་ཞེས་བྱ་བ་ལ་སོགས་པའོ། །དེ་ལ་འདི་སྙམ་དུ་སྡོམ་པའི་ངོ་བོ་
དང༌། སྡེ་པ་བཞིའི་དོན་འདྲ་བར་སྣང་ཡང་སྡེ་པའི་གཙོ་བོ་ནི་སྡོམ་པ་དང་འདུན་པའི་གང་ཟག་ལ་ལྟོས་ལ། དེའང་
རབ་ཏུ་བྱུང་བ་ཡིན་པས་དེའང་འདིར་མེད་ལ། ཡང་སྡོམ་པ་དང་སྡེ་པ་ཐམས་ཅད་ཀྱི་རྩ་བ་སངས་རྒྱས་ཡིན་
ལ། དེའང་འདིར་མ་ཚང་ཞིང་། ཡང་མུ་སྟེགས་བྱེད་ལ་ཁྱབ་འཇུག་གི་འཇུག་པ་བཅུ་ཡོད་ལ། དེའང་འདིར་མ་
ཚང་ངོ་སྙམ་ན། རབ་ཏུ་བྱུང་བ་དང་སངས་རྒྱས་ཀྱང་འདིར་ཚང་ལ། འཇུག་པ་བཅུ་ཡང་མངལ་གྱི་གནས་སྐབས་



166
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དགུ་ཡིན་ཞིང་ཕྱིར་འབྱུང་བ་ནི་སངས་རྒྱས་ཀྱི་འཇུག་པ་ཡིན་ཏེ།.དེས་ན་སེམས་ཅན་རྣམས་དེ་བཞིན་གཤེགས་པའི་སྤྲུལ་པའི་དགེ་སློང་
གི་ཆ་ཆད་དང་ཆོས་མཐུན་པའི་སྒོ་ནས་སངས་རྒྱས་སུ་འགྱུར་རོ་ཞེས་སྟོན་པ་སྟེ། ཞིབ་ཏུ་མངོན་རྟོགས་ཀྱི་སྟེང་དུ་རྟོགས་པར་བྱས་ལ་
འདིར་བརྗོད་པར་བྱའོ། །ཚིག་གི་དོན་ལས་སྡེ་པ་ནི། ནི་ཀཾ་ཞེས་བྱ་སྟེ་ ནིས་ཅི་ཏ་ངེས་པ། ཀཱ་ཡ་སྐུའམ་ཚོགས་པའམ་
འདུས་པ་ཡིན་ལ། དེ་ལ་ཀཱ་ཡ་ཞེས་ལུས་ཀྱི་སྒྲ་ཡང་ཡོད་པས་_ནང་དུ་སྐུ་དེ་ལུས་འདུས་པའམ་ཚོགས་པ་ནི་སྡེ་པ་ཡིན་
ནོ། །རབ་ཏུ་བྱུང་བ་ནི། མའི་ ལྟེ་བ་¸ནི་དགེ་འདུན་གྱི་གནས་སུ་བརྗོད་པ་ཡིན། །ཞེས་བྱ་བ་ལ་སོགས་པས་ བུ་ཚ་མའི་སྐྱེ་
གནས་ལས་ཕྱིར་འབྱུང་བར་འདོད་པ་ནི་འདོད་ཆགས་དང་བྲལ་བ་ལྟ་བུར་འགྱུར་ཞིང་མངལ་གྱི་ཕྲུ་མ་ནི་ཆོས་གོས་ཀྱི་དོད་ཉིད་དང་། དེ་བཞིན་དུ་མ་ནི་མཁན་
མོ་ཉིད་དང་། མགོ་བོར་ཐལ་མོ་སྦྱར་ནས་སྐྱེ་བ་ནི་ཕྱག་འཚལ་བ་ཉིད་དང་མངལ་ནས་རིམ་གྱིས་ཕྱིར་འགྲོ་བའི་བྱ་བ་ནི་ཁྲིམས་ཀྱི་གནས་ལས་རིམ་གྱིས་སློབ་པ་
ཡིན་ལ། རབ་བྱུང་དང་བསྙེན་རྫོགས་ཀྱི་ཚེ་སྔགས་ཀྱི་བཟླས་པ་སྟེ་མཁན་པོ་སོགས་ཀྱི་རྗེས་ཟློས་ཀྱི་དོད་ནི་བུ་ཚ་སྐྱེ་བའི་ཚེ་ཨ་དང་ཧཱུྃ་ཞེས་འདོན་པའོ། །དེའི་
རྒྱུ་མཚན་ཡང་སྐྱེ་གནས་ཏེ་ལྟེ་བའི་འཁོར་ལོའི་དབུས་ན་ཡི་གེའི་རྣམ་པ་ཨ་གནས་ཤིང་སྤྱི་བོ་བདེ་ཆེན་གྱི་ཡང་དབུས་ན་ཡི་གེའི་རྣམ་པ་ཧ་ཡོད་ལ་དེ་གཉིས་རྩ་
དབུ་མས་སྦྲེལ་བ་ལས་སེམས་ཆགས་པས་ཨ་ཧོ་ཞེས་བརྗོད་དོ། །ཨ་ཧོ་ནི་བདག་མེད་ཅེས་པའི་དོན་ཏོ། །ཁྱིམ་པའི་རྟགས་དོར་བ་དང་མཐུན་པར་གཅེར་པུ་
དང་སྐྲ་དང་ཁ་སྤུ་བྲེགས་པའི་རྣམ་པར་གནས་པ་དང་། ཨ་ཧཾ་གི་སྔགས་འདོན་ཞིང་སྐྱེས་པའི་ཕྱིར་ན་ནི་རབ་བྱུང་གི་དགེ་སློང་ཉིད་དེ། ཆོས་མཐུན་འདི་དག་
གིས་རྐྱེན་གྱིས་སེམས་ཅན་རྣམས་སངས་རྒྱས་སྤྲུལ་སྐུ་ཉིད་དུ་ཐེ་ཚོམ་མེད་དོ་ཞེས་ཤེས་སོ། གལ་ཏེ་མི་འཐད་དེ་ས་ཐོབ་པ་དང་ཆོས་མཐུན་མེད་པས་སོ་ཞེ་
ན། །སངས་རྒྱས་ཀྱི་ཆོས་བརྩི་བ་ཡང་། མངལ་གྱི་གནས་སྐབས་ཀྱི་ ཟླ་བ་བཅུ་ཡང་བྱང་ཆུབ་སེམས་དཔའི་ས་_བཅུ་པོ་རྣམས་
ཉིད.་དང་འདྲ། །ཅེས་བྱ་བ་ལ་སོགས་པ་ཟླ་བ་བཅུ་རྫོགས་ནས་སེམས་ཅན་སྐྱེ་བ་ནི་ས་བཅུའི་དབང་ཕྱུག་སངས་རྒྱས་ཉིད་དུ་འཇོག་གོ་ཞེས་པས་
ཤེས་སོ། གཉིས་པ་ནི། དེ་ནས་རྣལ་འབྱོར་མ་བདག་མེད་མ་ལ་སོགས་པའི་ལྷ་མོ་ཐམས་ཅད་ལ་འདི་ལྟ་སྟེ། སྤྱན་མ་ནི་ལྟེ་བའི་འཁོར་ལོ་དང་ས་རྣམ་པར་
དག་པ་ཡིན་ལ། མཱ་མ་ཀཱི་ནི་སྙིང་གའི་འཁོར་ལོ་དང་ཆུ་རྣམ་པར་དག་པ་དང་། གོས་དཀར་མོ་ནི་མགྲིན་པའི་འཁོར་ལོ་དང་མེ་རྣམ་པར་དག་པ་དང་སྒྲོལ་མ་
ནི་སྤྱི་བོའི་འཁོར་ལོ་དང་རླུང་རྣམ་པར་དག་པ་སྟེ། ཨེ་ནི་ས་རུ་ཤེས་པར་བྱ། །ཞེས་སོགས་སྔར་བཤད་པ་བཞིན་ནོ། །ཁྲོ་གཉེར་ཅན་ནི་ལྟེ་བའི་འོག་གི་མེའི་
འཁོར་ལོ་རྩིབས་གསུམ་པ་དང་། ཙནྡ་དང་ནི་དེའི་འོག་གི་རླུང་གི་འཁོར་ལོ་རྩིབས་དྲུག་པ་སྟེ་ཕྱག་ཐིག་ལས། བཅུ་གཉིས་ཕྱེད་དང་དེ་ཡི་ཕྱེད། །ཅེས་པ་
ལྟར་རོ། །པཎ་རི་ཁྲོད་མ་ནི་རྩ་ཕྲན་གྱི་ཚོགས་དང་། འོག་གཞལ་མ་མཁའ་སྤྱོད་མ་སྟེ་སྤྱི་བོའི་ཧཾ་དང་། དེའི་ཤུགས་ཀྱིས་བསྟན་པ་སྟེང་གཞལ་མ་ནི་ས་སྤྱོད་
མ་སྟེ་ལྟེ་བའི་ཨོཾ་དང་། དེ་དག་དང་ལ་སོགས་ཀྱིས་བསྡུས་པ་རི་རབ་ཀྱི་རྡུལ་ཕྲ་རབ་དང་གྲངས་མཉམ་པའི་འཇིག་རྟེན་དང་འཇིག་རྟེན་ལས་འདས་པའི་རྣལ་
འབྱོར་མ་རྣམས་ཏེ། གང་དུ་ན་རི་རབ་ཀྱི་རྡུལ་དང་མཉམ་པ་བ་སྤུའི་བུ་ག་དང་འབྲེལ་བའི་རྩ་ཕྲན་བྱེ་བ་ཕྲག་ཕྱེད་དང་བཞིའོ། །སེམས་ཅན་སངས་རྒྱས་སུ་
བསྟན་པའི་ཚིག་འདི་དག་ཐོས་ནས་དེ་ལྟར་ལམ་ཐམས་ཅད་རང་གི་ལུས་ལ་ཚང་ན་སེམས་ཅན་རྣམས་མི་གྲོལ་བ་ཅི་ཞེས་མཆོག་ཏུ་ངོ་མཚར་དུ་འགྱུར་པ་དང་ཐེ་
ཚོམ་དུ་འགྱུར་ཞིང་བརྒྱལ་བ་དང་སྐྱག་པ་དང་ས་ལ་འགྱེལ་བ་དང༌། འདར་བར་གྱུར་ཏོ་ཞེས་པ་ནི་སེམས་མི་བཟོད་པའི་ཕྱིར་རོ། །གཉིས་པ་ཆོས་ཉིད་དབྱེ་བ་
མེད་པས་སངས་རྒྱས་སུ་བསྟན་པ་ལ་གཉིས། བརྒྱལ་བ་ལས་བསླངས་ནས་མཉན་པར་གདམས་པ་དང་དོན་དངོས་སོ། །དང་པོ་ནི། འོད་གསལ་ལས་ཟུང་
འཇུག་ཏུ་སློང་བའི་ཕྱིར་ཡང་རྡོ་རྗེ་ཅན་གྱིས་ལྷ་མོ་དེ་རྣམས་ཐམས་ཅད་ལ་གཟིགས་ནས་བསླང་བའི་ཕྱིར་དུ་ཡང་དག་པར་བསྟོད་པ། ས་རླུང་དང་། ཆུ་རླུང་
དང༌། རླུང་གི་རླུང་དང༌། བྱིན་ཟ་སྟེ་མེའི་རླུང་གི་རང་བཞིན་ལྷ་མོ་བདེ་བའི་སྣོད་ཅན་ཁྱེད་ཉིད་ལ་དམན་པའི་ཡུལ་མ་ཡིན་པས་གང་ཡང་སུས་ཀྱང་མི་ཤེས་
པའི་དེ་ཁོ་ན་ཉིད་དེ་ནི་སྟོན་པ་ང་ཡིས་སྤྲོ་ཡིས་ཉོན་ཅིག་ཅེས་གདམས་སོ། །དེ་ལྟར་བཅོམ་ལྡན་འདས་ཀྱི་གསུང་མྱོང་ལ་རང་བཞིན་མེད་པས་རྨི་ལམ་ལྟ་བུ་དེ་ཉེ་
བར་ཐོས་ནས་ལྷ་མོ་དེ་རྣམས་ཐམས་ཅད་སྲོག་རྙེད་པ་སྟེ་ཟུང་འཇུག་ཏུ་ལངས་པར་གྱུར་ཏོ། །གཉིས་པ་ལ་གཉིས། རང་བཞིན་སངས་རྒྱས་ཡིན་ཀྱང་གནས་
སྐབས་སེམས་ཅན་དུ་མི་འགལ་བ་དང་། བཅིངས་པ་དང་གྲོལ་བའི་ཁྱད་པར་བཞག་པའོ། །དང་པོ་ནི། བཅོམ་ལྡན་འདས་ཀྱིས་བཀའ་སྩལ་པ། སེམས་
ཅན་རྣམས་ནི་སེམས་ཀྱི་རང་བཞིན་གདོད་མ་ནས་སྤྲོས་པ་དང་བྲལ་བས་ན་རང་བཞིན་ལྷུན་གྲུབ་ཀྱི་སངས་རྒྱས་ཉིད་ཡིན་ལ། འོན་ཀྱང་གློ་བུར་སྒྲིབ་གཉིས་ཀྱི་
དྲི་མས་སྒྲིབ་པས་སེམས་ཅན་དུ་སྣང་ཞིང་སྒྲིབ་པ་དེ་ཉིད་ཐབས་ཀྱིས་བསལ་ནས་རྟོགས་པ་མངོན་འགྱུར་གྱི་སངས་རྒྱས་ཉིད་འགྲུབ་བོ། །དེ་ནས་ལྷ་མོ་རྣམས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
167
ཀྱིས་གསོལ་བ། བཅོམ་ལྡན་འདས་ཇི་སྐད་གསུངས་པ་དེ་ནི་དེ་བཞིན་ཏེ་གློ་བུར་གྱི་དྲི་མས་སྒྲིབ་པས་བདེན་པ་མ་མཆིས་ཤིང་ཆོས་ཉིད་སྤྲོས་པས་རྫུན་པའང་མ་
མཆིས་སོ་ཞེས་སྒྲོ་འདོགས་ཆོད་པའི་རྟོགས་པ་ཕུལ་བའོ། །གཉིས་པ་ལ་གཉིས། མདོར་བསྟན། རྒྱས་པར་བཤད་པའོ། །དང་པོ་ནི། བཅོམ་ལྡན་འདས་
ཀྱིས་བཀའ་སྩལ་པ། དཔེར་ན་གང་ཞིག་གིས་དུག་གི་གཉེན་པོ་མི་ཤེས་པའི་འཇིག་རྟེན་པ་རྣམས་ཀྱིས་བཙན་དུག་ཟོས་ནས་བརྒྱལ་བའམ་འཆི་བར་འགྱུར་
ལ། རྨོངས་པ་སྤངས་པ་སྟེ་དུག་འཇོམས་པའི་ཐབས་དང་། དུག་གི་དེ་ཁོ་ན་ཉིད་ཤེས་པའི་ཡིད་ཀྱིས་དུག་དེ་ཡི་སྐྱོན་དེ་ཉིད་ཡོངས་སུ་གཅོད་ཅིང་ཞི་བར་བྱེད་
དོ། །དེ་བཞིན་དུ་ཉོན་མོངས་པ་ཞི་བའི་ཐབས་ལུས་ལ་ཚང་བར་ཤེས་ཤིང་ཀྱེའི་རྡོ་རྗེར་ངལ་བསོས་པ་སྟེ་ཐབས་ཤེས་ཟུང་འཇུག་ཉམས་སུ་བླངས་ན་མ་རིག་པ་
ལ་སོགས་པ་རྟེན་འབྲེལ་བཅུ་གཉིས་ཀྱིས་མི་འཛིན་ཅིང་གཏི་མུག་ལ་སོགས་པ་ཉོན་མོངས་པའི་འཆིང་བས་འཆིང་བ་མ་ཡིན་ཏེ་གྲོལ་བར་ངེས་པའོ། །ལྷ་མོ་
རྣམས་བརྒྱལ་བ་ལས་བསླང་བའི་དོན་གྱི་སྐབས་སུ་རྡོ་རྗེ་ལྷ་མོ་མཆོག་ཏུ་གྱུར་པ་རྣམས་དེ་ལྟ་བུའི་ཆོས་མཐུན་ལ་
བརྒྱལ་བར་མི་རིགས་སོ་སྙམ་ན། མ་འོངས་པའི་བློ་དམན་པ་རྣམས་ཀྱི་ཐེ་ཚོམ་བསལ་བའི་ཕྱིར་དྲང་བའི་དོན་ཙམ་
ཡིན་ནོ། །ཡང་འདིར་ངེས་པའི་དོན་ཅུང་ཟད་ཙམ་བརྗོད་པར་བྱ་སྟེ། འབྱུང་བ་བཞི་ལས་གྲུབ་པའི་ལུས་ལ་བརྟེན་
ནས་རང་བྱིན་བརླབ་བམ། དཀྱིལ་འཁོར་འཁོར་ལོའི་ཐབས་ཀྱིས་མི་རྟོག་པ་ཞི་གནས་སྐྱེས་པ་ནི་བརྒྱལ་བ་ཡིན་
ལ། དེ་ལ་བརྟེན་ནས་ཟུང་འཇུག་གི་ཡེ་ཤེས་ལྷག་མཐོང་སྐྱེས་པ་ནི་བསླང་བ་ཡིན་ནོ། །དེས་ན་ལྷ་མོ་དུ་མ་ཡོད་
པའི་ནང་ནས་ཀྱང་། ས་དང་ཆུ་རླུང་བྱིན་ཟ་ཡི། །ཞེས་གསུངས་པའང་ནང་དོན་ལ་དགོངས་པའོ། ཡང་ན་ཚིག་འདི་
དག་ཐོས་ཞེས་པ་རྫོགས་རིམ་གྱི་ཐབས་ཀྱིས་བྱང་སེམས་ཕབ་པས། མཆོག་ཏུ་ངོ་མཚར་བ་ནི་བདེ་བ་ཉམས་སུ་མྱོང་བས། བརྒྱལ་བ་ལ་སོགས་པ་ནི་འོད་
གསལ་ལ་སྟིམ་པའོ། །ཐེ་ཚོམ་སེལ་བར་བྱེད་པ་ལ་མདོར་བསྟན་པ་དང་། རྒྱས་པར་བཤད་པའི་རྒྱས་བཤད་ལ་ལྔར་
གནས་པའི་ཐོག་མ། སེམས་ཅན་རྣམས་རང་བཞིན་གྱིས་སངས་རྒྱས་ཡིན་པས་ཐམས་ཅད་སངས་རྒྱས་ཀྱི་སྙིང་པོ་
ཅན་དུ་བསྟན་པ་ནི། རང་དང་རང་གི་རྟོག་པ་ལས། །ཞེས་བྱ་བ་སྟེ། རྣམ་པར་རྟོག་པའི་ཆོས་ཉིད་ཐམས་ཅད་
ཀྱང་ཡེ་ཤེས་ཡིན་པའི་ཕྱིར་རོ། ཡང་རྟོགས་པ་ལས་ཞེས་པ་ལྟར་ན་རང་རང་གི་སེམས་ཉིད་རྟོགས་པ་ལས་གཞན་པའི་སངས་རྒྱས་མེད་པས་རྟོགས་
བྱ་རང་བཞིན་ལྷུན་གྲུབ་ཀྱི་སངས་རྒྱས་མ་ཡིན་པའི་སེམས་ཅན་ནི་གཅིག་ཀྱང་ཡོད་པ་མ་ཡིན་ནོ། །དེ་ཡང་འདི་ལྟར། །དམྱལ་བ་ལ་སོགས་པ་ནི་
རིགས་དྲུག་གོ སྟེ་ན་ར་ཀ་དམྱལ་ཞིང་གཏུབ་པས་ན་དམྱལ་བ། པྲ་ཏ་ཁ་ཟས་ཡིད་ལ་བཏགས་པས་ཡིད་དྭགས་དང་། ཏིར་ཡ་ཀ་བྱོལ་ཞིང་འགྲོ་བས་ན་
བྱོལ་སོང་། དེ་ཝ་ཆང་དང་བཅས་ཤིང་བསྐུར་བར་འོས་པས་ན་ལྷ་དང་། ཨ་སུ་ར་ཆང་མེད་པས་ན་ལྷ་མ་ཡིན་དང་། མ་ནུ་ཥཡིད་ཤས་ཆེ་བས་ན་མི་རྣམས་
དང༌། །དམན་པ་བཤང་བའི་སྲིན་བུ་ལ་སོགས་པ་ནི་དུད་འགྲོའི་ནང་ཚན་ཏེ། དམན་པ་ལ་ཡེ་ཤེས་ཆུང་ངམ་སྙམ་
པའི་རྣམ་རྟོག་བཟློག་པའོ། །མཆོག་ ལྷ་དང་ལྷ་མ་ཡིན་ནི་ཆེན་པོ་ལ་ཡེ་ཤེས་ཆེའམ་སྙམ་པའི་རྣམ་རྟོག་བཟློག་
པའོ། དེ་ལྟར་སེམས་ཅན་དེ་ཀུན་གྱི་སེམས་ཀྱི་རང་བཞིན་སངས་རྒྱས་ཡིན་ཡང་གཉུག་མ་བདེ་བ་ཆེན་པོའི་ཆོས་ཉིད་གང་གི་ཕྱིར་མི་ཤེས་པ་དེས་ན་སེམས་
ཅན་དུ་སྣང་ལ། དེ་ལྟར་ནའང་དུས་རྟག་ཏུ་དེ་ཐམས་ཅད་ཀྱི་རང་བཞིན་ལྷན་སྐྱེས་བདེ་བ་ཆེན་པོ་ཅན་ཏེ་སངས་རྒྱས་ཀྱི་ངོ་བོ་ཉིད་དོ། །མདོར་ན་སེམས་
ཅན་ཐམས་ཅད་ཆོས་ཉིད་གཅིག་སྟེ་སེམས་རྟོགས་ན་སངས་རྒྱས་ཡིན་པའི་ཕྱིར་རོ། །འཕགས་པ་འདའ་ཀ་ཡེ་ཤེས་
ལས་ཀྱང་། སེམས་རྟོགས་ན་ཡེ་ཤེས་ཡིན་པས་སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་པར་
བྱའོ་ཞེས་གསུངས་ལ། རྒྱུད་བླ་མ་ལས། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་ཕྱིར་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
168
དང༌། །རིགས་ཡོད་ཕྱིར་ན་ལུས་ཅན་རྣམས། །རྟག་ཏུ་སངས་རྒྱས་སྙིང་པོ་ཅན། །ཞེས་གསུངས་སོ།.གཉིས་པ་
སེམས་ལས་ཕྱི་རོལ་ན་སངས་རྒྱས་མེད་པ་ནི། དེས་ན་སེམས་ལས་ཕྱི་རོལ་དུ་འཇིག་རྟེན་གྱི་ཁམས་ནི་གང་དུ་བཙལ་ཡང་སངས་རྒྱས་ནི་སེམས་ལས་གཞན་
དུ་རྙེད་པར་མི་འགྱུར་ཏེ་ལེགས་པར་རྟོགས་ན་སེམས་ཉིད་རྫོགས་པའི་སངས་རྒྱས་ཉིད་དོ། །དེས་ན་སེམས་རྟོགས་པ་ལས་སངས་རྒྱས་གཞན་དུ་བསྟན་པ་མེད་
དེ། གུར་ལས། རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་སོ། །གསུམ་པ་གྲོལ་བྱེད་གྱི་ལམ་ཤེས་པའི་ཕན་
ཡོན་ནི། གདོལ་པ་སྟེ་བཤན་པ་དང་། སྨྱུག་མ་མཁན་ཏེ་མདའ་མཁན་ལ་སོགས་པ་དང་། གསོད་པའི་དོན་འབའ་ཞིག་དོན་དུ་གཉེར་ཞིང་སེམས་པ་པོ་ཉ་པ་
ལ་སོགས་པ་དེ་རྣམས་ཀྱིས་ཀྱེའི་རྡོ་རྗེའི་ཐབས་འདི་ཤེས་ན་རྫོགས་པའི་སངས་རྒྱས་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། །བཞི་པ་ ལམ་མི་
ཤེས་པའི་ཉེས་དམིགས་ནི། ཤེད་མ་བྱེ་བའི་ བྱིས་པ་མི་ཤེས་པའམ་མ་རིག་པའི་བློས་བསྒྲིབས་པ། འདི་ཡི་འགྲོ་བའི་ལམ་དང་ངང་
ཚུལ་མི་ཤེས་པས་ན། འགྲོ་བ་རིགས་དྲུག་གི་སྲིད་པའི་མཐར་གང་ཞིག་རྨོངས་པ་དེ་དག་རྒྱུན་མི་ཆད་པར་འཁོར་བར་འགྱུར་རོ། །ཞེས་བྱ་བ་
སྟེ། མ་རིག་པ་དང་སྲེད་པ་དང་ལེན་པ་སྟེ་ཉོན་མོངས་པའི་ཀུན་ནས་ཉོན་མོངས་པ་འབྱུང་ལ་དེ་ལ་བརྟེན་ནས་འདུ་
བྱེད་དང་སྲིད་པ་སྟེ་ལས་ཀྱི་ཀུན་ནས་ཉོན་མོངས་པ་འབྱུང་ལ། དེ་ལ་བརྟེན་ནས་རྣམ་པར་ཤེས་པ་དང་། མིང་དང་
གཟུགས་དང་། སྐྱེ་མཆེད་དྲུག་དང༌། རེག་པ་དང་། ཚོར་བ་དང་། སྐྱེ་བ་དང་། རྒ་ཤི་སྟེ་བདུན་སྐྱེ་བའི་ཀུན་
ནས་ཉོན་མོངས་པ་འབྱུང་སྟེ། རྟེན་འབྲེལ་བཅུ་གཉིས་ཉོན་མོངས་པ་གསུམ་གྱིས་བསྡུས་པས་སྲིད་པའི་སྡུག་
བསྔལ་ཁོར་ཡུག་ཏུ་སྐྱེད་པར་བྱེད་པ་སྟེ། སློབ་དཔོན་འཕགས་པས། དང་པོ་བརྒྱད་དང་དགུ་ཉོན་མོངས། །
གཉིས་དང་བཅུ་པ་ལས་ཡིན་ཏེ། །ལྷག་མ་བདུན་ནི་སྡུག་བསྔལ་ཡིན། །བཅུ་གཉིས་ཆོས་ནི་གསུམ་དུ་འདུས། །
གསུམ་པོ་དག་ལས་གཉིས་འབྱུང་སྟེ། །གཉིས་ལས་བདུན་འབྱུང་བདུན་ལས་ཀྱང་། །གསུམ་འབྱུང་སྲིད་པའི་
འཁོར་ལོ་ནི། །ཉིད་ནི་ཡང་ནས་ཡང་དུ་འཁོར། །ཞེས་པ་དང༌། རྒྱ་ཆེར་རོལ་པ་ལས། སྲིད་སྲེད་མ་རིག་
དབང་གིས་སྐྱེ་བོ་རྣམས། །མི་དང་ལྷ་གནས་ངན་སོང་རྣམ་གསུམ་པོ། །འགྲོ་བ་ལྔ་པོ་རྣམས་སུ་མི་མཁས་
འཁོར། །དཔེར་ན་རྫ་མཁན་འཕང་ལོ་འཁོར་བ་བཞིན། །ཞེས་གསུངས་སོ། །ལྔ་པ་ལམ་ཤེས་པའི་ཕན་ཡོན་
ནམ་ལམ་གྱི་རང་བཞིན་དང་འབྲས་བུ་བཤད་པ་ནི། རྡོ་རྗེ་སྙིང་པོ་སྙིང་རྗེ་ཆེ་ཞེས་བོས་ནས། ཀྱེའི་རྡོ་རྗེ་སྟོང་པ་དང་སྙིང་རྗེ་གཉིས་སུ་མེད་
པ་ཡིན་ལ། དེ་བསྒྲུབ་པའི་ཐབས་ནི་ཟབ་པ་དང་རྒྱ་ཆེ་བའི་བསྐྱེད་རྫོགས་གཉིས་འཁོར་དང་བཅས་པ་ཡིན་པས། འདི་
རྙེད་ནས་སྒྲུབ་པ་པོ་གང་ཞིག་གིས་ཐབས་.དེས་ཡུལ་_དང་ཡུལ་ཅན་དུ་ཞེན་པའི་རྟོག་པ་རྣམས་བཅོམ་ན་རྟེན་འབྲེལ་བཅུ་གཉིས་
ལུགས་བཟློག་ཏུ་འགག་པར་འགྱུར་ཏེ། སློབ་དཔོན་འཕགས་པས། མ་རིག་འགགས་པར་གྱུར་པ་ནི། །ཤེས་
པས་དེ་ཉིད་བསྒོམས་པས་སོ། །དེ་དང་དེ་ནི་འགགས་གྱུར་པས། །དེ་དང་དེ་ནི་མངོན་མི་འབྱུང༌། །ཞེས་སོ། །
དེ་ལྟར་རྟོག་པ་རྣམ་པར་སྤོང་བར་གྱུར་ན་དེས་ནི་གཞན་དོན་དུ་སྐུ་གསུམ་ཡེ་ཤེས་ལྔ་ལྡན་གྱི་བླ་ན་མེད་པའི་བྱང་ཆུབ་ཀྱི་གོ་འཕང་
འགྲུབ་ཅིང་རྙེད་པར་འགྱུར་བས། དེས་ནི་བླ་མེད་རྙེད་པར་འགྱུར། །ཞེས་གསུངས་པ་ཡིན་ནོ། །ད་ནི་འདས་མ་
ཐག་པ་དང་ཐུན་མོང་གི་གསལ་བྱེད་ ལ་བཞི། ལྷ་མོ་བརྒྱད་ཀྱི་རིགས་བདག་ལ་ཐེ་ཚོམ་བསལ་བ། གཏོར་མའི་ཆོ་ག ལྷ་མོ་གསུམ་གྱི་
རིགས་བདག འདེབས་བྱེད་རིགས་བདག་གི་དབྱེ་བསྡུའོ། །དང་པོ་ལྷ་མོ་བརྒྱད་ཀྱི་རིགས་ཀྱི་བདག་པོའི་རྒྱས་གདབ་པ་སྟོན་པ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
169
ལས། སྤྱིའི་དོན་དང་། ཡན་ལག་གི་དོན་གཉིས་ལས། དང་པོ་ནི་སྤྱིར་རྡོ་རྗེ་ཐེག་པའི་ལམ་དང་འབྲས་བུ་ཐམས་
ཅད་ཕྱག་རྒྱས་མཚོན་པར་ནུས་ལ། འདི་ལ་གསུམ་སྟེ། དང་པོ་གང་ལ་གདབ་པའི་རིགས་ལ་རྒྱུ་ལམ་གཉིས་ལས་རྒྱུ་ནི་ཕུང་པོ་ལྔ་དང་ཉོན་མོངས་
ལྔ་དང་འབྱུང་བ་ལྔའོ། །ལམ་རིམ་པ་གཉིས་ལས། དང་པོ་བསྐྱེད་རིམ་ནི་འབྱུང་བ་རིམ་བརྩེགས་དང་། གཞལ་ཡང་ཁང་དང་། མངོན་བྱང་དང་། ལྷ་
དང་དེ་ཐམས་ཅད་ཀྱི་མཚོན་བྱེད་དབུ་རྒྱན་ལ་རྒྱས་གདབ་པའི་སྐབས་ཡིན་ལ། གཉིས་པ་རྫོགས་རིམ་ལ་གཉིས་ལས་རང་བྱིན་བརླབ་ཀྱི་དབང་དུ་བྱས་ན་འཁོར་
ལོ་བཞི་དང་བདུད་རྩི་ལྔ་དང་། དེ་ལས་སྐྱེས་པའི་ཡེ་ཤེས་ལྔའམ། ས་རླུང་ལ་སོགས་པའི་རླུང་རྣམ་པ་ལྔའོ། །དཀྱིལ་འཁོར་འཁོར་ལོའི་དབང་དུ་བྱས་
ན། ཕྱག་རྒྱ་ལྔ་དང་ཡེ་ཤེས་རྣམ་པ་ལྔའོ། །བཅོམ་ལྡན་འདས་ཀྱིས་ཕྱག་རྒྱའི་སྐབས་སུ་རང་བྱིན་གྱིས་བརླབ་པ་དངོས་སུ་མ་གསུངས་ཀྱང་སྐབས་གཞན་ལ་
གསུངས་པས་འདིར་ཡང་ཅིས་ཀྱང་འཇུག་གོ དེའང་བསྐྱེད་པའི་རིམ་པའི་སྟེང་དུ་མཚོན་པས་ལམ་ཐམས་ཅད་མཚོན་པར་ནུས་
པ་ཡིན་ནོ། གཉིས་པ་གང་གིས་འདེབས་པའི་རིགས་བདག་ནི་དེ་བཞིན་གཤེགས་པ་ལྔ་དང་ཡེ་ཤེས་ལྔ་དང་ལྷ་མོ་ལྔའོ། །དེས་ན་ .དེ་ལ་ལྔ་
སྟེ། ངོ་བོ་ཉིད་ལ་ངོ་བོ་ཉིད་ཀྱི་ཕྱག་རྒྱ། ལུས་ལ་སེམས་ཀྱི་ཕྱག་རྒྱ། སེམས་ལ་ལུས་ཀྱི་ཕྱག་རྒྱ། རྒྱུ་ལ་འབྲས་
བུའི་ཕྱག་རྒྱ། འབྲས་བུ་ལ་རྒྱུའི་ཕྱག་རྒྱའོ། །དང་པོ་ནི་ཆོས་ཐམས་ཅད་རང་བཞིན་གྱིས་རྣམ་པར་དག་པ་ལ་རང་
བཞིན་གྱིས་རྣམ་པར་དག་པར་ཤེས་པ་ནི་ངོ་བོ་ཉིད་ལ་ངོ་བོ་ཉིད་ཀྱི་རྒྱ་སྟེ། སཾ་པུ་ཊ་ལས། འདོད་ཆགས་དག་པས་
འདོད་ཆགས་ཉིད། །ཞེ་སྡང་དག་པས་ཞེ་སྡང་ཉིད། །གཏི་མུག་དག་པས་གཏི་མུག་སྟེ། །ཐམས་ཅད་རྣམ་དག་
རྡོར་འཛིན་མགོན། །ཞེས་བྱ་བ་དང་། དཔལ་མཆོག་ལས་ཀྱང་། འདོད་ཆགས་རྣམ་པར་དག་པའི་གནས་དེ་ནི་
བྱང་ཆུབ་སེམས་དཔའ་སེམས་དཔའ་ཆེན་པོའི་གནས་སོ་ཞེས་བྱ་བ་ལ་སོགས་པ་གསུངས་སོ། །འདི་ཉིད་ལས་
ཀྱང༌། ངོ་བོས་གཟུགས་མེད་མཐོང་བ་པོ། །ཞེས་བྱ་བ་ལ་སོགས་པའང་དེའི་དོན་ཡིན་ཏེ། དེ་མཚོན་པ་
ནི། གཙོ་བོ་དང་ ལྷ་མོ་བཅོ་ལྔའི་ནང་གི་རྣལ་འབྱོར་མ་རྣམས་དང་སྟེང་འོག་ལའང་རང་གི་རིགས་ཀྱིས་དབུ་རྒྱན་བྱས་
པས་ངོ་བོ་ཉིད་ལ་ངོ་བོ་ཉིད་མཚོན་པ་ཡིན་ནོ། །ལུས་ལ་སེམས་ཀྱི་ཕྱག་རྒྱ་ནི། ཕྱི་དང་ནང་གིས་བསྡུས་པའི་ཆོས་
ཐམས་ཅད་རང་གི་སེམས་ལས་མ་གཏོགས་པར་གུད་ན་མེད་དོ་ཞེས་རྟོགས་པར་བྱ་བ་དེ་མཚོན་པ་ནི། པུཀྐ་སཱི་ས་
རྣམ་པར་དག་པ་དང༌། གོ་རཱི་གཟུགས་དང་གཟུགས་ཀྱི་ཕུང་པོ་རྣམ་པར་དག་པ་རྣམ་པར་སྣང་མཛད་ཀྱི་ངོ་བོ་ལུས་
ལ་སེམས་ཀྱི་ངོ་བོ་མི་བསྐྱོད་པས་རྒྱས་བཏབ་པ་འདིས་མཚོན་ནོ། །དེའང་ཁྱོད་ཀྱི་ལུས་སེམས་ལྟ་བུ་དང༌། སེམས་ལུས་ལྟ་བུ་
དང༌། སེམས་ཚིག་ཏུ་བརྗོད་པ་ལྟ་བུར་སྒོམས་ཤིག་ཅེས་དང་རྡོ་རྗེ་གུར་ལས། རིན་ཆེན་སེམས་ལས་ཕྱིར་གྱུར་པའི། །སངས་
རྒྱས་མེད་ཅིང་གང་ཟག་མེད། །རྣམ་པར་ཤེས་པའི་གནས་དོན་ནམ། །ཕྱི་རོལ་གྱུར་པ་ཅུང་ཟད་མེད། །ཅེས་བྱ་
བ་དང་། །འཕགས་པ་ས་བཅུ་པ་ལས་ཀྱང་། ཀྱེ་རྒྱལ་བའི་སྲས་དག་ཁམས་གསུམ་པོ་འདི་དག་ནི་སེམས་ཙམ་མོ་
ཞེས་གསུངས་པ་ཡིན་ནོ། །སེམས་ལ་ལུས་ཀྱི་ཕྱག་རྒྱ་ནི་སེམས་ཉིད་ལུས་ལས་གཞན་མ་ཡིན་པར་བསྟན་པའི་ཕྱིར་སྲུང་བའི་
འཁོར་ལོ་དང་གཞལ་ཡས་ཁང་ལ་སོགས་པ་ལུས་དང་ཕྱི་རོལ་བེམས་པོའི་རྣམ་འཕྲུལ་ཐམས་ཅད་སེམས་ཀྱིས་ ལུས་
ཀྱི་བཀོད་པ་བྱེད་པ་ནི་སེམས་ལུས་སུ་སྒྲུབ་པ་སྟེ། དེ་མཚོན་པ་ནི་ཆུ་རྣམ་པར་དག་པ་ཤ་བ་རི་དང་། སྒྲ་དང་ཚོར་བ་
རྣམ་པར་དག་པ་ཙོ་རི་གཉིས་མི་བསྐྱོད་པའི་ངོ་བོ་སེམས་ལ་རྣམ་པར་སྣང་མཛད་ལུས་ཀྱིས་དབུར་བརྒྱན་པ་ནི་སེམས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
170
ལ་ལུས་ཀྱི་ཕྱག་རྒྱ་སྟེ། དེ་གཉིས་ཀའང་དཔལ་གསང་བ་འདུས་པ་ལས། རིགས་ཀྱི་བུ་ཁྱེད་ཀྱི་ལུས་སེམས་ལྟ་བུ་
དང་། སེམས་ལུས་ལྟ་བུ་དང་། སེམས་ཚིག་ཏུ་བརྗོད་པ་ལྟ་བུར་ཀུན་ཏུ་སྒོམས་ཤིག་ཅེས་གསུང་བའི་དོན་ཡང་དེ་
ཡིན་ནོ། །རྒྱ་ལ་འབྲས་བུའི་ཕྱག་རྒྱ་ཞེས་བྱ་བ་ནི། མ་དག་པའི་ཕུང་པོ་ཁམས་དང་སྐྱེ་མཆེད་རྣམས་དག་པ་དེ་
བཞིན་གཤེགས་པ་རིགས་ལྔ་དང་བྱང་ཆུབ་སེམས་དཔའ་ལ་སོགས་པར་བྱིན་གྱིས་རློབ་པ་ནི་རྒྱུ་ལ་འབྲས་བུ་གནས་
པ་འབྲེལ་པ་ཅན་དུ་སྒོམ་པ་སྟེ། དེ་ནི་ཙནྟཱ་ལཱི་མེ་རྣམ་པར་དག་པ་དང་། བེ་ཏཱ་ལཱི་དྲི་དང་འདུ་ཤེས་རྣམ་པར་དག་པ་
འོད་དཔག་ཏུ་མེད་པའི་ངོ་བོ་རྒྱུ་འདོད་ཆགས་རྣམ་པར་དག་པ་ལ། འདོད་ཆགས་ཀྱི་འབྲས་བུ་སེར་སྣ་རྣམ་པར་དག་
པ་རིན་ཆེན་འབྱུང་ལྡན་གྱི་རྒྱས་བཏབ་པས་དེ་མཚོན་པ་ཡིན་ཏེ། གཟུགས་ཕུང་རྡོ་རྗེ་མ་ཞེས་བྱ་བ་ལ་སོགས་པའི་
དོན་ཡང་རྒྱུ་འབྲས་བུར་བྱིན་གྱིས་རློབ་པའི་དོན་ཡང་དེ་ཡིན་ནོ། །འདོད་ཆགས་ཀྱི་ངོ་བོ་བེ་ཏཱ་ལིར་སེར་སྣའི་ངོ་བོ་རིན་འབྱུང་གིས་རྒྱས་
བཏབ་ཅེས་དངོས་སུ་འབྱུང་མོད་དོན་རྒྱུ་འདོད་ཆགས་ལ་འབྲས་བུ་སོར་རྟོག་ཡེ་ཤེས་ཀྱིས་རྒྱས་གདབ་རྒྱུར་གོ་དགོས་ཏེ་གསང་སྒྲོག་མི་འབྱུང་བ་དང་བྱིན་རླབས་
མི་ཉམས་པའི་ཕྱིར་ཟུར་གྱིས་བསྟན་ཏོ་ཞེས་བླ་མས་གསུངས། །འབྲས་བུ་ལ་རྒྱུའི་ཕྱག་རྒྱ་ཞེས་བྱ་བ་ནི། དག་པ་རིགས་ལྔ་དང་ཡེ་
ཤེས་ལྔའམ་རྒྱུ་ཕུང་པོ་དང་ཉོན་མོངས་པ་གནས་གྱུར་ལས་བྱུང་ཞེས་སྟོན་པ་ནི་རླུང་རྣམ་པར་དག་པ་གཡུང་མོ་
དང༌། རོ་དང་འདུ་བྱེད་རྣམ་པར་དག་པ་གྷསྨ་རཱི་གཉིས་དོན་ཡོད་གྲུབ་པ་འབྲས་བུ་ཕྲག་དོག་གི་ངོ་བོ་ལ་རྒྱུ་འདོད་
ཆགས་རྣམ་པར་དག་པ་འོད་དཔག་ཏུ་མེད་པས་རྒྱས་བཏབ་པས་དེ་མཚོན་པ་ཡིན་ཏེ། འབྲས་བུ་དེའང་རྒྱུའི་རིགས་
ལས་བྱུང་བ་མཚོན་པར་བྱ་བའི་ཕྱིར་རོ། །དེའང་རྡོ་རྗེ་གུར་ལས། ཐུབ་པ་རྣམ་པར་སྣང་མཛད་རྨོངས། །ཞེ་སྡང་
འདྲེན་པ་མི་བསྐྱོད་པ། །འདོད་ཆགས་དཔག་མེད་རྡོ་རྗེ་སྟེ། །སེར་སྣ་རྡོ་རྗེ་སྣང་བྱེད་ཉིད། །དོན་ཡོད་སྐྱོན་ནི་
ཐམས་ཅད་བྱེད། །འདྲེན་པ་ལྔ་ནི་སྐྱོན་པ་ལྡན་ནོ། །ཞེས་གསུངས་པ་ཡིན་ནོ། །དེ་ལྟར་རྒྱུ་འབྲས་ཀྱི་རྒྱ་མཚོན་པ་
དེ་གཉིས་ཀའི་ལུང་ཡང་། ཐམས་ཅད་གསང་བ་ལས། རྒྱུ་ལ་འབྲས་བུའི་རྒྱས་གདབ་ཅིང་། །འབྲས་བུ་ལ་ཡང་
རྒྱུའི་རྒྱས་གདབ། །གཞན་དུ་བསྐལ་པ་བྱེ་བར་ནི། །གྲངས་མེད་པར་ཡང་འགྲུབ་མི་འགྱུར། །ཞེས་གསུངས་
ལ། སཾ་པུ་ཊ་ལས་ཀྱང་། བུད་ཤིང་བསྲེགས་པའི་རིགས་པ་ཡིས། །དགྱེས་པའི་རྒྱལ་བ་གར་མཁན་མཆོག །
ཅེས་གསུངས་ཏེ། བུད་ཤིང་ལ་མེའི་རིགས་དང་མེ་ལ་བུད་ཤིང་གི་རིགས་ཞེས་བརྗོད་པ་དང་འདྲ་བ་ཡིན་ནོ། །དེ་
ཡང་རྒྱུ་འདོད་ཆགས་ལ་འབྲས་བུ་སེར་སྣ་དང་ཕྲག་དོག་འབྱུང་བས་རྒྱུ་འབྲས་དེ་གཉིས་ནི་ཕན་ཚུན་མི་སླུ་བའི་ཕྱིར་
དེ་ཙམ་དཔེར་བཞག་ནས་འཁོར་བའི་རྒྱུ་འབྲས་དག་བྱ་དང་དག་བྱེད་ངོ་སྤྲད་པའི་ལམ་འདིས་འབྲས་བུ་སངས་རྒྱས་
འགྲུབ་པ་མི་སླུ་བ་ཡིན་ནོ། །ཡང་ཁ་ཅིག་འདི་སྐད་དུ། ཕྱོགས་ཀྱི་ལྷ་མོ་ནི་ཕུང་པོར་གང་ནས་བཤད། དྲི་ཡི་ཆ་ལ་བེ་
ཏཱ་ལི། །ཞེས་འབྱུང་བས་བེ་ཏཱ་ལི་དྲི་ཡིན་ལ། རོ་ལ་གྷསྨ་རཱི་རབ་གྲགས། །ཞེས་འབྱུང་བས་རོ་དག་པ་གྷསྨ་རཱི་ཡང་ཡིན་ལ། དྲི་དག་པ་ནི་རིན་ཆེན་
འབྱུང་ལྡན་ཡིན་ལ། རོ་དག་པ་ནི་འོད་དཔག་ཏུ་མེད་པ་ཡིན་པས་དེ་གཉིས་ཀྱི་ངོ་བོ་བེ་ཏཱ་ལཱི་དང་གྷསྨཱ་རི་གཉིས་ལ་
རང་གི་རིགས་ཀྱི་དབུ་རྒྱན་འབྱུང་བས་ན་ངོ་བོ་ཉིད་ལ་ངོ་བོ་ཉིད་ཀྱི་རྒྱར་མི་འགྱུར་རམ་ཞེ་ན། ཕྱོགས་ཀྱི་ལྷ་མོ་ཕུང་



171
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པོར་བཤད་པ་ནི་རྒྱུད་འབུམ་པའི་ལུང་སློབ་དཔོན་མཚོ་སྐྱེས་ཀྱིས་གསུངས་ལ། དྲི་དང་རོ་དག་པའང་སྦྱང་གཞི་དྲི་
སེར་སྣའི་ངོ་བོ་འབྲས་བུ་ལ་སྦྱོང་བྱེད་བེ་ཏཱ་ལི་རྒྱུ་འདོད་ཆགས་ཀྱིས་སྦྱོང་ལ། དེ་ལ་ཡང་འབྲས་བུ་སེར་སྣའི་ངོ་བོ་
རིན་འབྱུང་གིས་རྒྱས་བཏབ་པས་ན་སུམ་སྦྲག་ཡིན་ལ། རོ་དག་པའང་འདོད་ཆགས་རྒྱུ་ལ་གྷསྨ་རཱི་འབྲས་བུ་ཕྲག་
དོག་གིས་སྦྱངས་ལ། དེ་ལ་འདོད་ཆགས་ ཀྱི་ངོ་བོ་འོད་དཔག་ཏུ་མེད་པས་རྒྱས་བཏབ་པ་རྒྱ་སུམ་སྦྲག་ཡིན་ནོ། །
གལ་ཏེ་ དེ་ལྟར་ན་ལུས་སེམས་ལ་ཉིས་སྦག་ལས་མི་འོང་ལ། ཆོས་རྗེས། བེ་ཏཱ་ལི་འདུ་ཤེས་ཀྱི་ཕུང་པོ་ཡིན་ལ། འདུ་ཤེས་འོད་དཔག་
མེད་ཀྱང་ཡིན་པས་དེ་ལྟར་འོད་དཔག་མེད་རྒྱུ་རིན་ཆེན་འབྱུང་ལྡན་གྱིས་དབུར་བརྒྱན་པས་རྒྱུ་ལ་འབྲས་བུའི་རྒྱུར་འགྱུར། གྷསྨ་རཱི་འདུ་བྱེད་ཀྱི་ཕུང་པོ་ཡང་ཡིན་
ལ། འདུ་བྱེད་དོན་གྲུབ་ཡང་ཡིན་པས་འབྲས་བུ་ལ་རྒྱུའི་རྒྱུར་འགྱུར་རོ་གསུངས། རྒྱུ་འབྲས་ལ་སུམ་སྦྲག་འོང་བ་ཅིའི་ཕྱིར་ཞེ་ན། རྒྱུ་
འབྲས་འདི་ལམ་གྱི་གཙོ་བོ་ཡིན་པའི་ཕྱིར་སྦྱང་གཞི་ནས་མཚོན་དགོས་ལ། ལུས་སེམས་ཀྱི་དག་བྱ་དག་བྱེད་ནི་དེ་
ཉིད་ཀྱིས་རྫོགས་ཏེ། དེ་ཐམས་ཅད་ལ་ཡང་ངོ་བོ་ཉིད་ལ་ངོ་བོ་ཉིད་ཀྱི་རྒྱ་ཞེས་བྱ་བས་ཁྱབ་དགོས་པས་དབུ་རྒྱན་
རྣམས་ཀྱི་སྤྱི་བོར་ཡང་རང་གི་རིགས་ཀྱི་ཕྱག་མཚན་བསྒོམ་དགོས་ཏེ། རྡོ་རྗེ་གུར་ལས། སྤྱི་བོར་རྡོ་རྗེ་འཛིན་པ་
མཆོག །དེ་ཡང་རྡོ་རྗེ་མདོག་ནག་པོ། །ཞེས་བྱ་བ་དང་། ཆོས་ཀྱི་འཁོར་ལོ་སྤྱི་བོ་འཛིན། །ཞེས་བྱ་བ་ལ་སོགས་
པ་གསུངས་སོ། །སྦྱང་གཞི་ནས་མཚོན་དགོས་གསུངས་པ་སྤྱིར་འདོད་ཆགས་ཀྱི་འབྲས་བུ་ཕྲག་དོག་དང་སེར་སྣ་ཡིན་ཡང་རེས་དེ་དག་ལས་འདོད་
ཆགས་འབྱུང་བ་ཡིན་པས་ཞིབ་ཏུ་དཔྱད་ན་གང་རྒྱུར་སོང་བ་སྤང་དགོས་ཏེ་གཞན་དུ་དད་པ་དང་སྙིང་རྗེ་འདོད་ཆགས་ཀྱི་རྒྱུར་འགྱུར་བ་ཡོད་པས་མཐའ་གཅིག་ཏུ་
རྒྱུ་འབྲས་སུ་འཇོག་མི་ཤེས། ཕན་ཚུན་རྒྱུ་འབྲས་སུ་འགྱུར་བ་མཚོན་ཕྱིར་སུམ་སྦྲགས་བསྟན་ཞེས་བླ་མས་གསུངས། འདི་ལ་ཁ་ཅིག་ལོག་པར་
རྟོག་པ་འདི་སྐད་དུ། པུཀྐ་སཱི་ལ་རྣམ་པར་སྣང་མཛད་ཀྱིས་དབུར་བརྒྱན་ན་ལུས་བརྩེགས་ན་དོན་མེད་ཅིང་། ཤ་བ་
རི་ལ་མི་བསྐྱོད་པས་དབུར་བརྒྱན་པ་ནི་ལུས་མེད་པའི་སེམས་ལ་རྟེན་མེད་པས་ན་མི་མཛེས་སོ་ཞེས་བྱ་བ་ལྷའི་དབུ་
རྒྱན་རྐྱང་པ་ཙམ་མཐོང་བས། གཞུང་འདི་ཉིད་ཀྱི་གོང་དུ་བསྟན་པ་ཙམ་ཡང་མ་དྲན་པས་ལོག་པར་སྨྲ་བ་དེ་ནི་མ་
ཡིན་ཏེ། དེ་ལྟར་ན་བདག་མེད་མ་ལ་མི་བསྐྱོད་པ་དང༌། རྡོ་རྗེ་མ་ལ་རྣམ་སྣང་གིས་དབུར་བརྒྱན་ཡང་མི་མཛེས་
པར་འགྱུར་རོ། །དེ་ལྟར་ན། ལུས་སྤངས་ནས་ནི་སེམས་ཀྱིས་ནི། །ཞེས་པ་དང༌། སེམས་སྤངས་ནས་ནི་ལུས་
ཀྱིས་ནི། །ཞེས་བྱ་བའི་གཞུང་ཇི་ལྟར་དྲང་ཞེ་ན། དེ་ཉིད་སྔར་སྨོས་པ་བཞིན་དུ་ཆོས་ཐམས་ཅད་སེམས་སུ་བསྒྲུབ་
པ་དང་། སེམས་ཉིད་ཀྱང་རྟེན་དུ་བསྒྲུབ་པ་ལ་སོགས་པའི་དགོས་པ་ཡིན་ཏེ། མདོར་ན་རྡོ་རྗེ་ཐེག་པའི་ལམ་ཐམས་
ཅད་ཕྱག་རྒྱའི་གདབ་ཚུལ་ལྔ་པོ་འདིས་མཚོན་པ་ཡིན་ནོ། །ཚིག་གི་དོན་ནི་རྟོགས་པར་སླའོ། འདི་ལ་གཉིས། མཚམས་མ་
བཞིའི་རིགས་བདག་ལ་ཞུས་ལན་དང༌། ཕྱོགས་མ་བཞི་དེ་དང་མཚུངས་པའོ། །དང་པོ་ནི། རྡོ་རྗེ་སྙིང་པོས་གསོལ་བ། སྦྱང་གཞི་ས་དག་པ་ནི་ལྷ་མོ་པུཀྐ་
སཱིར་བཤད་པ་ལ། གང་གི་ཕྱིར་སྦྱང་གཞི་གཏི་མུག་དང་སྲ་བ་ས་ཉིད་དང་། སྐུའམ་ལུས་རྣམ་པར་དག་པ་ནི་རྣམ་སྣང་ཉིད་དུ་གསུངས་པ་དེ་ཡི་ཕྱིར་ན་རྣམ་
སྣང་གིས་རྒྱས་གདབ་པར་རིགས་པ་ལས་རྒྱུ་མཚན་ཇི་ལྟར་ན་མི་བསྐྱོད་པའི་ཕྱག་རྒྱས་འདེབས་པ་ལགས། ཞེས་པའི་ལན་དུ་བཅོམ་ལྡན་འདས་ཀྱིས་བཀའ་
སྩལ་པ། སེམས་སྤངས་ནས་ནི་ལུས་རྐྱང་པ་ཉིད་ཀྱིས་ནི་རྒྱས་བཏབ་ན་ལུས་སེམས་ཟུང་དུ་འཇུག་པའི་མཛེས་པ་གཞན་དུ་མི་འགྱུར་རོ། །དེའི་ཕྱིར་རྣམ་པར་
སྣང་མཛད་ལུས་ཀྱི་ངོ་བོ་པུཀྐ་སཱི་ལ་སེམས་ཀྱི་ངོ་བོ་མི་བསྐྱོད་པས་རྒྱས་བཏབ་པས་སྐུ་ལ་ཐུགས་ཀྱི་ཕྱག་རྒྱས་བཏབ་པ་སྟེ་ཟུང་འཇུག་ཏུ་འགྱུར་བའོ། །སླར་
ཡང་རྡོ་རྗེ་སྙིང་པོས་གསོལ་བ། ཆུ་ཁམས་དག་པ་རི་ཁྲོད་མར་བཤད་པ་ལ་མི་བསྐྱོད་པའང་ཁུ་བ་སྟེ་ཆུ་ཡི་གཟུགས་ཅན་ཉིད་ལགས་པས། གཙོ་བོ་ཞེས་བོས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
172
ནས་མི་བསྐྱོད་པའི་ཕྱག་རྒྱས་ནི་རི་ཁྲོད་མ་ལ་ཕྱག་རྒྱར་རིགས་ན་རྣམ་སྣང་གིས་རྒྱས་འདེབས་པ་ཅི་ལགས་ཞེས་པའི་ལན་དུ། བཅོམ་ལྡན་འདས་ཀྱིས་བཀའ་
སྩལ་པ། ལུས་སྤངས་ནས་ནི་སེམས་རྐྱང་པ་ཉིད་ཀྱིས་རྒྱས་བཏབ་ན་ནི། ལུས་སེམས་ཟུང་འཇུག་ཏུ་གནས་པ་གཞན་དུ་མཐོང་བར་མི་འགྱུར་རོ། །དེའི་ཕྱིར་
སེམས་ཀྱི་ངོ་བོ་རི་ཁྲོད་མ་ལ་ནི་གཏི་མུག་དག་པ་རྣམ་སྣང་གི་ཕྱག་རྒྱར་འགྱུར་ཏེ། དེ་ལྟར་ན་ཐུགས་ལ་གཏི་མུག་དག་པ་སྐུ་ཡི་ཕྱག་རྒྱས་གདབ་པས་ཟུང་
འཇུག་ཏུ་འགྱུར་བའོ། །ཡང་རྡོ་རྗེ་སྙིང་པོས་གསོལ་བ། མེ་དག་པ་ནི་གདོལ་པ་མོར་བཤད་པ་དང་འདོད་ཆགས་དག་པ་འོད་དཔག་མེད་ཀྱང་མེ་དག་པ་ཡིན་
པས་དེའི་ཕྱག་རྒྱས་གདོལ་པ་མོ་ལ་འདེབས་པར་རིགས་ཏེ། ཕྱག་རྒྱ་གཞན་རིགས་པ་མིན་ན་ཇི་ལྟར་ན་རིན་ཆེན་འབྱུང་ལྡན་ཕྱག་རྒྱར་འགྱུར་བ་ལགས། ཞེས་
པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། གང་གི་ཕྱིར་སེམས་ལ་འདོད་ཆགས་ཡོད་པའི་ལུས་ལ་ཁྲག་འབྱུང་བར་བཤད་པ་ཡིན། ཁྲག་དང་
སེར་སྣ་དག་པ་ནི་རིན་ཆེན་འབྱུང་ལྡན་ཉིད་ཡིན་ལ་དྲོད་དེ་རྗེས་ཆགས་ཀྱི་མེ་ནི་འབྲས་བུ་བདེ་བ་དང་ཁྲག་གི་རང་བཞིན་བསྐྱེད་པའི་ཕྱིར་དང་རྒྱུ་འདོད་ཆགས་ཀྱི་
ངོ་བོ་གདོལ་པ་མོ་ལ་འབྲས་བུ་སེར་སྣ་དག་པ་རིན་འབྱུང་གི་ཕྱག་རྒྱས་གདབ་པ་སྟེ། མདོར་ན་རྒྱུ་འདོད་ཆགས་ལས་འབྲས་བུ་ཁྲག་འཕེལ། དེ་དག་པ་ནི་རིན་
ཆེན་འབྱུང་ལྡན་ཡིན་པས་བྱང་ཆུབ་སེམས་ཀྱི་རྒྱུ་འབྲས་དང་། ཡང་ར་ཡི་སྒྲ་ལས་རཀྟ་ཁྲག ར་ག་འདོད་ཆགས་ཏེ་སྒྲ་མཐུན་པ་དང་། རཏ་ན་སཾ་བྷ་ཝ་ཞེས་
བསྒྱུར་ན་སྒྲ་ཡི་རྒྱུ་འབྲས་སུའང་འགྱུར་བའོ། །དེ་བཞིན་དུ་རྡོ་རྗེ་སྙིང་པོས་གསོལ་བ། གང་གི་ཕྱིར་གཡུང་མོ་ནི་རླུང་དག་པ་ཉིད་དང་དོན་ཡོད་གྲུབ་པའང་
རླུང་གི་གཟུགས་ཅན་ནམ་རླུང་དག་པའི་རང་བཞིན་ཅན་ཉིད་ཡིན་པས་དོན་ཡོད་གྲུབ་པའི་ཕྱག་རྒྱས་གཡུང་མོ་ལ་གཙོ་བོ་ཞེས་བོས་ནས་ཕྱག་རྒྱུར་རིགས་པར་
འགྱུར་ན་འོད་དཔག་མེད་ཀྱིས་རྒྱས་འདེབས་པ་ཅི་ལགས་ཞེས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། རྒྱུ་འདོད་ཆགས་མ་གཏོགས་པ་སྟེ་དེ་
ལ་མ་བལྟོས་པར་འབྲས་བུ་ཕྲག་དོག་ནི་གཞན་དུ་འབྱུང་བ་མ་ཡིན་ཏེ། དེའི་ཕྱིར་ན་འདོད་ཆགས་དག་པ་འོད་དཔག་མེད་ཀྱི་ཕྱག་རྒྱ་ཡིས་རྒྱས་འདེབས་ལ་
མཁས་པའི་རྣལ་འབྱོར་པས་འབྲས་བུ་ཕྲག་དོག་གི་ངོ་བོ་གཡུང་མོ་ལ་ཕྱག་རྒྱས་གདབ་པ་ནི་འབྲས་བུ་ལ་རྒྱུའི་རྒྱའོ། །གཉིས་པ་ནི། གང་གི་ཕྱིར་གཟུགས་
དང་ནི་སྲ་བ་ས་དག་པ་ཉིད་ནི་དཀར་མོ་སྟེ་གོ་རཱི་དང་རྣམ་པར་སྣང་མཛད་དུ་གསུངས་པ་ཉིད་ཡིན་པས་སྔར་གསུངས་པ་ཉིད་ཀྱི་རིམ་པ་ཡིས་སེམས་ཀྱི་བདག་པོ་
མི་བསྐྱོད་པའི་ཕྱག་རྒྱས་གདབ་པར་བྱ་སྟེ། ལུས་ལ་སེམས་ཀྱི་རྒྱའོ། །དེ་ཉིད་ཀྱི་རིམ་པས་ཆོམ་རྐུན་མ་ལ་རྣམ་སྣང་གི་རྒྱས་བཏབ་པས་སེམས་ལ་ལུས་
དང་། དེ་བཞིན་དུ་རོ་ལང་མ་ལ་རིན་འབྱུང་ནི་རྒྱུ་ལ་འབྲས་བུ་ཉིད་དང་། དེ་ཡི་རིགས་པས་གྷསྨ་རཱི་ལ་འོད་དཔག་མེད་ནི་འབྲས་བུ་ལ་རྒྱུའི་རྒྱའོ། །དེ་ལྟར་ན་
རིགས་དང་རིགས་བདག་ཕྱིན་ཅི་མ་ལོག་པ་ལ་ཕྱག་རྒྱའི་ཚུལ་འདི་དག་རིགས་པ་ཁོ་ནའོ། །གཏོར་མའི་སྐབས་སུ་ཆོ་ག་རྒྱས་བསྡུས་གསུམ་
ནི་མངོན་པར་རྟོགས་པའི་སྟེང་དུ་རྟོགས་པས་དེ་འདིར་བརྗོད་པར་བྱའོ། གཞུང་དོན་ལ་ཞུས་ལན་གཉིས་ལས་དང་པོ་ནི། ཡུལ་ཀྱེ་ཡི་
རྡོ་རྗེ་རྡོ་རྗེའི་དམ་ཚིག་འཛིན་ཅིང་ཡུམ་དང་སྙོམས་འཇུག་ཏུ་གནས་པའི་ལྷ་ཉིད་ལ་དགོས་པ་སེམས་ཅན་གྱི་དོན་གྱི་ཕྱིར་དུ་གཏོར་མ་འབུལ་བའི་ཆོ་ག་ཆེན་པོ་འདི་
རྡོ་རྗེ་འཛིན་པ་དེ་ལ་ཞུ་བ་པོ་བདག་མེད་མས་ཞུས་པའོ། །གཉིས་པ་ལ་གསུམ། ཇི་ལྟར་གསུང་ཚུལ་དགོས་པ་དང་བཅས་པ། གང་གསུངས་པའི་སྔགས་
དངོས། གནས་སྐབས་ཀྱི་ཕན་ཡོན་ནོ། །དང་པོ་ནི། བདག་མེད་མའི་བྷ་ག་ཨེ་ཝཾ་གྱི་རྣམ་པར་མཉམ་པར་སྦྱོར་བའི་ཚུལ་གྱིས་བཞུགས་ནས་ནི་དངོས་གྲུབ་
ལ་བར་དུ་གཅོད་པའི་བགེགས་དང་ལོག་པར་འདྲེན་པ་ལས་སེམས་ཅན་རྣམས་དང་ཁྱད་པར་སྒྲུབ་པ་པོ་རྣམས་སྲོག་སྲུང་བའི་ཕྱིར་རྡོ་རྗེ་སེམས་པས་གཏོར་མའི་
ཆོ་ག་བསྟན་པའོ། །གཉིས་པ་སྔགས་ལ། ཨོཾ་ཞེས་བྱ་བ་ནས་སྭཱ་ཧཱ་གོང་མ་ཡན་ཆད་ཀྱིས་ལོངས་སྤྱོད་པ་པོ་མགྲོན་གྱི་ སྟེ་
བསྐྱེད་པ་དང་སྤྱན་དྲངས་པའི་སྔགས་ཏེ། དེའང་ཨིནྡྲ་ལ་སོགས་པ་ སྟེ་ཨོ་སྔགས་ཀྱི་མགོ་འདྲེན་པ། ཨིནྡ་དབང་པོ། ཛམ་གཤིན་རྗེ། ཛ
ལ་ཆུ་ལྷ། ཛཀླུ་གནོད་སྦྱིན། བྷུ་ཏ་འབྱུང་པོ། བ་སྙི་མེ་ལྷ། བཱ་ཨུ་རླུང་ལྷ། རཀྵ་སྲིན་པོ་སྟེ་དེས་ཕྱོགས་སྐྱོང་བ་བརྒྱད་དེ་དངོས་སུ་
བསྟན། ཏ་ལ་པཱ་ཏ་ལ་སྟེང་འོག་ན་གནས་པ་ཨསྦྲ་སཔྤ་ནི་སྦྲུལ་བརྒྱད་དེ་ཀླུ་ཆེན་བརྒྱད་ དངོས་སུ་བསྟན། སཔྤ་ནི་ཕ་སྟེ་
ཚངས་པ་ཡིན་ལ། དེས་མཚོན་ནས་ལྷ་ཆེན་བརྒྱད་བསྟན། ཙནྡ་ ཟླ་བ་སུཛཱ་ས་ནི་ཉི་མ་སྟེ་དེས་མཚོན་ནས་གཟའ་ཆེན་པོ་
བརྒྱད་བསྟན་ཏེ། དེ་ལྟར་ན་འབྱུང་པོ་སུམ་ཅུ་སོ་གཉིས་ཡིན་ལ། ཉི་ཤུ་རྩ་བཞིར་བྱེད་ན་གཟའ་རྣམས་ལྷའི་ཁོངས་
སུ་བསྡུ་བར་བྱའོ། སུ་ཧཱ་ནི་ཚིམ་པར་བྱེད་པའོ། །ཨི་དཾ་ཞེས་བྱ་བ་ལ་སོགས་པས་ནི་གསོལ་བར་ཞུ་བའོ། .སྟེ་ཨི་དམ་བ་ལི་ནི་
གཏོར་མ་འདི། བྷུཉྫ་གསོལ་ཅིག ཛི་གྷ་སྣོམ་ཅིག ཕུལླ་མེ་ཏོག དྷུ་པ་བདུག་སྤོས། མཾ་ས་ཤ་ཆེན། པཾ་ག་ཤ་སྟེ་རྫས་དེ་དག་བསྟབ་པའོ། །ཨོཾ་བྷ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
173
ཞེས་བྱ་བ་ལ་སོགས་པས་ནི་.སཔྤཀཛཱ་སཱ་དྷ་ཞེས་པ་བདག་གི་དོན་ཐམས་ཅད་སྒྲུབས་ཤིག་ཅེས་འདོད་པ་བསླང་བའོ། །ཁནྟི་ཞེས་བྱ་
བ་ལ་སོགས་པ་ ཁུ་ནི་ཕེ་ཊ་གཱ་ཏ་ཞེས་པས་ནི་བཟོད་པར་གསོལ་ ཞིང་གནོད་པ་སོལ་ཅིག་པ་སྟེ་འདོད་དོན་ལ་གསོལ་བ་གདབ་པའོ། །
ཨོཾ་ཨ་ཀཱ་རོ་ལ་སོགས་པ.ནི་སྔར་བཤད་ཟིན་ཏེ་དེས་ནི་བྱིན་གྱིས་བརླབ་པའོ། །བྱིན་གྱིས་བརླབ་པ འི་སྔགས་མ་གཏོགས་
པའི་སྐད་རྣམས་ན་པྲ་ཀྲྀ་ཏའི་སྐད་དེ། འདི་སཾ་སྐྲ་ཏར་བསྒྱུར་བར་མི་བྱ་སྟེ། སངས་རྒྱས་ཀྱི་གསུང་ལ་རས་ཆོད་དུ་
འགྱུར་རོ། །གསུམ་པ་ནི། གལ་ཏེ་ཚུལ་འདིས་གཏོར་མས་འབྱུང་པོ་ཐམས་ཅད་མཆོད་པར་བྱེད་ན། རྣལ་འབྱོར་པ་རྣམས་རྣམ་པ་ཐམས་ཅད་དུ་ལེགས་
པར་འགྱུར་རོ། །དེ་ཡང་རྣལ་འབྱོར་པ་དེ་རྣམས་ཀྱི་ལུས་སེམས་ལ་བདེ་བ་ཁ་ན་མ་ཐོ་བའི་དྲི་མ་མེད་པ་དང་། འཇིག་རྟེན་ལས་འདས་པའི་ལྷ་མོ་རྣམས་
དང༌། འགྲོ་བ་ཡོན་ཏན་དང་ལོངས་སྤྱོད་ཀྱིས་རབ་ཏུ་འབྱོར་བ་རྣམས་དགའ་བས་ན་དངོས་གྲུབ་སྟེར་བར་འགྱུར་རོ། །གལ་ཏེ་ཚུལ་འདིས་གཏོར་མའི་མགྲོན་
འབྱུང་པོའི་ཚོགས་ཀྱི་ཕྱིར་དུས་རྟག་ཏུ་གཏོར་མ་བྱིན་ན་འགྲོ་བ་དབང་དུ་བྱ་བ་དང་མངོན་སྤྱོད་ཀྱི་ལས་དང་། དགྲ་ཡི་དཔུང་དང་སྡེ་འཇིག་པ་དང་། དགྲ་བོ་
གནས་ནས་གཞན་དུ་བསྐྲད་པ་དང་། གདུག་པ་ཅན་གསད་པ་དང་། བསྒྲུབ་བྱ་དགུག་པ་དང་། མི་མཐུན་ཕྱོགས་ཞི་བ་དང་ཚེ་དང་བསོད་ནམས་སོགས་
རྒྱས་པར་འགྱུར་རོ། །གསུམ་པ་ ལྷ་མོ་གསུམ་གྱི་ཕྱག་རྒྱ་ ལ་ཞུས་ལན་གཉིས་ལས་དང་པོ་ནི། རྡོ་རྗེ་སྙིང་པོས་གསོལ་བ། འདེབས་བྱེད་ཀྱི་
ཕྱག་རྒྱ་གང་གིས་མཁའ་སྤྱོད་མ་ལ་འདེབས་པ་དང་རིགས་གང་གི་ཕྱག་རྒྱས་ས་སྤྱོད་མ་ལ་འདེབས་པ་དེ་གཙོ་བོ་ཞེས་བོས་ནས་བདག་གི་སྔར་རྒྱུ་མཚན་མ་
འཚལ་བས་བཅོམ་ལྡན་འདས་ཇི་ལྟར་ཕྱག་རྒྱས་གདབ་པར་བགྱི་ཞེས་སོ། །དེའི་ལན་ནི། བཅོམ་ལྡན་འདས་ཀྱིས་བཀའ་སྩལ་པ། སྐུ་གསུང་ཐུགས་ཀྱི་
གསང་བ་གསུམ་བདག་མེད་མའི་དཀྱིལ་འཁོར་གྱི་འཁོར་ལོའི་དབུས་སུ་ནི་སྐུ་དང་གསུང་དང་ཐུགས་ཀྱི་ལྷ་མོ་གསུམ་དུ་དབྱེ་བ་ལས། མཁའ་སྤྱོད་མ་སྟེང་
དང་ས་སྤྱོད་མ་འོག་དང༌། བདག་མེད་མ་དབུས་སུ་གནས་པ་ཉིད་ཀྱི་ཚུལ་གྱིས་འཁོར་ལོའི་དབུས་སུ་རིམ་པ་གསུམ་དུ་རྣམ་པར་གནས་པ་ནི་གནས་ས་འོག་ཏུ་
སྤྱོད་པས་ས་སྤྱོད་མ། སྐུ་ཡི་ངོ་བོ་རྣམ་པར་སྣང་མཛད་ཀྱི་ཕྱག་རྒྱ་ཅན། དེ་ནི་ཞལ་སྟེང་དུ་གཟིགས་པས་སྟེང་ཞལ་མ། ངོ་བོ་ལུས་དག་པ་སྐུ་ཡི་རྡོ་རྗེ་
མའོ། །གནས་ནམ་མཁའ་ལ་སྤྱོད་པས་མཁའ་སྤྱོད་མ། འདོད་ཆགས་དག་པ་འོད་དཔག་མེད་ཀྱི་ཕྱག་རྒྱ་ཅན་མ། ཞལ་ལོག་ཏུ་གཟིགས་པས་འོག་ཞལ་མ་
སྟེ། ངོ་བོ་ངག་དག་པས་གསུང་གི་རྡོ་རྗེ་མའོ། །ཐུགས་ཀྱི་རྡོ་རྗེ་བདག་མེད་ལ་ནི་མི་བསྐྱོད་པས་རྒྱས་གདབ་སྟེ་སེམས་དག་པ་ནི་བདག་མེད་མའི་ཚུལ་ཅན་
ཉིད་ཡིན་པས་སོ། །དེའི་གནས་ཀྱི་རྒྱུ་མཚན་ལ་སེམས་ནི་ལུས་ཀྱི་དབུས་ཀྱི་གནས་སུ་གནས་པ་སྟེ། དེས་ན་བདག་མེད་མའང་དཀྱིལ་འཁོར་གྱི་དབུས་སུ་
སྐྱེས་ཤིང་བཞུགས་པའོ་ཞེས་པ་སྟེ། དེའི་དོན་ནི་གནས་འོག་ན་གནས་པས་འོག་ལྡན་ནམ། ས་སྤྱོད་ཡུལ་དུ་བྱེད་པས་
སམ། ཞལ་སྟེང་དུ་གཟིགས་པས་སྟེང་ཞལ་ཏེ་རྣམ་པར་སྣང་མཛད་ཀྱིས་དབུར་བརྒྱན་ལ། ལུས་རྟེན་དུ་བྱ་བའི་
ཕྱིར་འོག་ཏུ་བཞུགས་པ་ཡིན་ནོ། །སྟེང་ན་གནས་པའམ། ནམ་མཁའ་སྤྱོད་ཡུལ་དུ་བྱེད་པའམ། ཞལ་འོག་ཏུ་
གཟིགས་པས་འོག་ཞལ་ཏེ། འོད་དཔག་ཏུ་མེད་པས་དབུར་བརྒྱན་ལ། གཞན་ལ་སྟོན་པ་གསལ་བས་ན་གསུང་
སྟེང་དུ་བཞུགས་སོ། །སེམས་ནི་ཆོས་ཐམས་ཅད་ཀྱི་བྱེད་པ་པོ་ཡིན་པའི་ཕྱིར། ཐུགས་རྡོ་རྗེ་བདག་མེད་མ་ལ་མི་
བསྐྱོད་པས་དབུར་བརྒྱན་ལ་དབུས་སུ་བཞུགས་པར་བྱའོ། །ཡང་ན་འཁོར་ལོ་གསུམ་མཚོན་པ་སྟེ་ལུས་འགྲུབ་པ་ལྟེ་
བ། སེམས་གནས་པ་སྙིང་ག ངག་འབྱུང་བ་མགྲིན་པ་སྟེ་དེ་དག་མཚོན་པའི་དོན་དུ་ལྷ་མོ་གསུམ་བརྟག་པར་
བྱའོ། །བཞི་པ་འདེབས་བྱེད་རིགས་.བདག་ཀྱི་གྲངས་ཀྱི་དབྱེ་བ་ དང་བསྡུ་བ་ལ་མཉན་པར་གདམས་པ་ནི། རྒྱས་པར་རབ་ཏུ་ཕྱེ་བ་ལས་
འདེབས་བྱེད་ཀྱི་རིགས་ནི་རྣམ་པ་དྲུག་ཏུ་བརྗོད་ཅིང་། ཤིན་ཏུ་བསྡུ་ན་རྣམ་པ་གསུམ་དང་འབྲིང་དུ་ན་རྣམ་པ་ལྔ་ཉིད་ཀྱང་བཤད་ཀྱིས་རྣལ་འབྱོར་མ་རྣམས་ཉོན་
ཅིག་ཅེས་པའོ། །དོན་དངོས་ལ་སྦྱོང་བྱེད་རིགས་དྲུག་ནི་མི་བསྐྱོད་པ་དང་རྣམ་པར་སྣང་མཛད་དང་རིན་ཆེན་འབྱུང་ལྡན་དང་། འོད་དཔག་མེད་དང་། དོན་
ཡོད་གྲུབ་པ་དང༌། རྡོ་རྗེ་སེམས་དཔའ་རྣམས་སོ། །དེ་དག་གི་སྦྱང་གཞི་དྲུག་ནི། ཞེ་སྡང་དང་། གཏི་མུག་དང་། སེར་སྣ་དང་། འདོད་ཆགས་
དང་། ཕྲག་དོག་དང་བདེ་བ་ལ་ཞེན་པ་དག་སྟེ་ཚུལ་འདིས་ནི་སྦྱང་གཞི་དང་སྦྱོང་བྱེད་དུ་རིམ་པས་བསྒོམ་པར་བྱ་བ་ཉིད་དོ། །སྦྱོང་བྱེད་རྡོ་རྗེ་སེམས་དཔའ་དང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
174
སྦྱང་གཞི་བདེ་བ་སྤངས་པ་སྟེ་སྤྱི་ཁྱབ་ཏུ་བཏང་ནས་ནི། ཕྱི་ནས་ནི་རིགས་ནི་རྣམ་པ་ལྔར་འགྱུར་བ་སྟེ་འབྲིང་དུ་དབྱེ་བའོ། །སྦྱང་གཞི་འདོད་ཆགས་དང་ཞེ་
སྡང་དང་གཏི་མུག་སྟེ་རྩ་བའི་དུག་གསུམ་དང་སྦྱོང་བྱེད་རིགས་གསུམ་གྱིས་ནི། དེ་རྗེས་སུ་རིགས་རྣམ་པ་གསུམ་དུ་འདུ་བར་འགྱུར་ལ། དེ་ཡང་བསྡུ་ན་སྦྱོང་
བྱེད་མི་བསྐྱོད་པ་དང༌། སྦྱང་གཞི་ཞེ་སྡང་དག་པའི་གཟུགས་ཅན་གྱི་ངོ་བོ་ཐུགས་ཀྱི་བདག་པོའི་རིགས་གཅིག་ཏུ་འདུ་བ་ཉིད་དོ། །དེས་ན་ཞེ་སྡང་དང་ཐུགས་
རྡོ་རྗེའི་བྱིན་རླབས་འདི་ལས་ཕྱེ་ན་རིགས་ནི་དྲུག་དང་ལྔ་རུ་བརྗོད་དོ། །མདོར་ནནི་ཕུང་པོ་དང་ཉོན་མོངས་པ་དང་འབྱུང་བ་ཐམས་ཅད་ལྔ་
ཡིན་ལ། ཆོས་ཉིད་དང་རིགས་དྲུག་གོ །ཆོས་ཉིད་སྤྱི་ཁྱབ་ཏུ་བཏང་ན་ལྔའོ། །ཕྲག་དོག་དང་སེར་སྣ་ནི་ཡོན་ཏན་
ནམ་ཕྲིན་ལས་ཡིན་པས་དེའང་སྤྱི་ཁྱབ་ཏུ་བཏང་ན་ལུས་ངག་ཡིད་གསུམ་མམ་ཉོན་མོངས་པ་དུག་གསུམ་གྱིས་
རིགས་གསུམ་མོ། །ལུས་ངག་ཀྱང་ཡིད་དུ་འདུ་བས་ཐུགས་ཀྱི་བདག་པོ་རིགས་གཅིག་ཏུ་བསྡུའོ།. །ཚིག་གི་དོན་
ལྷག་མ་རྣམས་ནི་རྟོགས་པར་སླའོ། ཀྱེའི་རྡོ་རྗེ་ལས་རྒྱུད་ཐམས་ཅད་ཀྱི་རིགས་བདག་གི་ཕྱག་རྒྱ་བསྡུས་པའི་དོན་སྟོན་པ་ཞེས་བྱ་བའི་ །ལེའུ་
བཞི་པ་ཚིགས་སུ་བཅད་པ་བརྒྱད་ཅུ་རྩ་གཅིག་གི་རྣམ་པར་བཤད་པ་བསྟན་ཟིན་ཏོ། །ད་ནི་ལེའུ་ལྔ་པ་བརྗོད་
པར་བྱ་སྟེ། དེ་ལྟར་ལེའུ་བཞི་པ་ཡན་ཆད་དུ་ཆོས་ཀྱི་རྣམ་གྲངས་དུ་མ་བརྗོད་ཀྱང་གསུང་བ་པོ་སྟོན་པ་ཉིད་ཀྱིས་སྐུ་
གསུང་ཐུགས་གསལ་བར་མ་གསུངས་པས་དེ་གསལ་བར་སྟོན་ཏོ་ཞེས་བྱ་བ་ནི་ལེའུའི་འབྲེལ་ཅུང་ཟད་ཙམ་བརྗོད་
དོ། །ལེའུ་འདིའི་བརྗོད་པར་བྱ་བ་ལ་སོགས་པ་ཕྱོགས་གཅིག་ཏུ་བརྗོད་ན། བརྗོད་བྱ་ནི་སྤྱི་དང་སྦས་པ། རྗོད་བྱེད་
ནི་ཡན་ལག་དང་ཡི་གེ་མན་ངག་གསུམ་ཀ མངོན་པར་རྟོགས་པ་ནི་སྨིན་བྱེད་དང་། བསྐྱེད་རིམ་དང་བཟླས་
པ། བཤད་པའི་རྒྱུད་ནི་དེ་གསུམ་སྟོན་པ་མཐའ་དག་ཡིན་མོད་ཀྱི། ཉེ་བར་མཁོ་བ་ཅུང་ཟད་དང་སྦྱར་ན་རྡོ་རྗེ་གུར་
གྱི་ལེའུ་བཞི་པ་དང༌
། ལྔ་པ་དང་། བདུན་པ་དང་། དགུ་པ་དང་། བཅུ་གཉིས་པ་ལས་བསྐྱེད་རིམ་འབྱུང་
ངོ༌། །དྲུག་པ་དང་དགུ་པ་ལས་སྔགས། བཞི་པ་དང་བདུན་པ་དང་བཅོ་ལྔ་པ་ལས་དབང་བསྟན་ཏོ། །སཾ་པུ་ཊའི་
གསུམ་པའི་དང་པོ་ལས་བསྐྱེད་རིམ། བརྒྱད་པའི་གཉིས་པ་དང་བཞི་པ་ལས་སྔགས། གཉིས་པའི་དང་པོ་དང་
རྒྱུད་ཕྱི་མས་དབང་བསྟན་ཏོ། །རྩ་བའི་རྒྱུད་ཀྱི་གང་དུ་ཁ་བསྐང་ན། བརྟག་པ་དང་པོའི་ལེའུ་གསུམ་པ་དང་བརྒྱད་
པར་ཧེ་རུ་ཀ་གསུམ་དང་ཡུམ་གསུངས་ཀྱང་གཙོ་བོ་སྟོན་པ་མ་གསུངས་པས་སྐུ་ཁ་བསྐང་། ལེའུ་གཉིས་པར་རྩ་
སྔགས་མ་གསུངས་པས་གསུང་ཁ་བསྐང་། ལེའུ་བཅུ་པར་རྗེ་བཙུན་ཡབ་ཀྱི་དབང་མ་གསུངས་པས་དབང་ཡེ་ཤེས་
ཡིན་པའི་ཕྱིར་ཐུགས་ཁ་བསྐང་ཞེས་བྱའོ། །གཞུང་གི་དོན་ལ་སྐུ་མངོན་འབྱུང་བསྐྱེད་པའི་རིམ་པ། གསུང་མངོན་འབྱུང་རྩ་བའི་
སྔགས། ཐུགས་མངོན་འབྱུང་དབང་གི་ཡེ་ཤེས་སོ། །དང་པོ་སྐུ་ཁ་བསྐང་ལ་ཞུས་ལན་གཉིས་ལས་ཞུས་པ་ནི། ཡུལ་གང་ལ་
ཞུས་ན་མི་བསྐྱོད་ཀྱེའི་རྡོ་རྗེ་ཕྱག་ནི་བཅུ་དྲུག་དང་ཞལ་བརྒྱད་པ་ཅན་ཞབས་བཞི་པ་དང་། བདུད་བཞི་མནན་པས་འཇིགས་པ་པོ། བདུད་འཇོམས་པས་
དཔའ་བོ། མིའི་ཐོད་པ་རློན་པ་ལྔ་བཅུའི་ཕྲེང་བ་ཅན། ཟུང་འཇུག་མཚོན་པས་བདག་མེད་མའི་མགུལ་ནས་འཁྱུད་ཅིང་རུས་པའི་རྒྱན་ལྔ་ནི་འཛིན་པའི་ལྷ་ཀྱེའི་
རྡོ་རྗེ་སྟེ་སྟོན་པ་ཞལ་བརྒྱད་ཕྱག་བཅུ་དྲུག་པ་རྡོ་རྗེ་འཆང་ཆེན་པོ་ལ། གང་གིས་ཞུས་ན་བདག་མེད་མ.་ནི་ཉིད་ཀྱིས་ཞུས་
སོ། གང་ཞུས་ན་ ལྷ་མོ་བཅོ་ལྔས་ཡོངས་སུ་བསྐོར་བ་སྟེ་བཀོད་པ་ཡི་བདག་གི་དཀྱིལ་འཁོར་གྱི་འཁོར་ལོ་ཁྱོད་ཀྱིས་བརྟག་པ་དང་པོའི་ལེའུ་བརྒྱད་པ་
སོགས་སུ་བཤད་ན་ཧེ་རུ་ཀ་ཁྱོད་ཀྱི་དཀྱིལ་འཁོར་ཇི་ལྟར་ལགས་པ་དེ་གཙོ་བོ་ཞེས་བོས་ནས་བདག་གིས་སྔར་མ་འཚལ་བས་བཤད་དུ་གསོལ་ཞེས་བཅོམ་



175
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ལྡན་འདས་རྗེ་བཙུན་ཡབ་ཀྱི་སྒྲུབ་ཐབས་སོ། །དེའང་། བཅོ་ལྔ་ཡོངས་སུ་བསྐོར་བ་ཡི། །ཞེས་བྱ་བ་ལ། སྐད་
སོར་བཞག་ན་པཉྩ་ད་ཤ་ཞེས་བྱ་བ་ལྔ་བཅུས་བསྐོར་བ་ཞེས་བྱ་བར་འགྱུར་ཏེ། ནང་གི་ལྔ་ལ་ཕྱིའི་བཅུས་བསྐོར་བ་
ཡིན་ནོ། །ཡང་ན་གཅིག་བཅོ་ལྔས་བསྐོར་བ་དྲུག་པ་བདག་པོའི་སྒྲ་མ་ཡིན་ཏེ། གྲངས་བཅོ་ལྔ་ཕྲེང་ལ་སོགས་པར་
མ་ཡིན་ཏེ་ཡོངས་སུ་བསྐོར་བ་དང་བཅས་པ་གནས་གཞིའི་སྒྲ་ཡིན་ནོ། །ལན་ལ་གཉིས། ཇི་ལྟར་གསུངས་པའི་ཚུལ་
དང༌
། གང་གསུང་པའི་དོན་ནོ། །དང་པོ་ལ་ཐོག་མར་མཉན་པར་གདམས་པའི་སྐབས་སུ། བདག་མེད་ཙུཝ་ན་མཛད་
ནས། །ཞེས་བྱ་བ་ལ་སོགས་པ་འདི་མན་ཆད་ན་མར་འདི་ལྟ་བུ་མང་དུ་འབྱུང་བས་ཐམས་ཅད་ལ་འདི་ལྟར་རྟོགས་
པར་བྱ་སྟེ། བཅོམ་ལྡན་འདས་ཀྱིས་འདི་ལྟ་བུའི་རྣམ་འཕྲུལ་མཛད་པ་དེ་གདུལ་བྱ་འདོད་ཆགས་ཅན་ཉེ་བར་གཞུག་
པ་དང༌། མ་འོངས་པའི་གང་ཟག་ལ་དགའ་བ་བཞིའི་མངོན་པར་རྟོགས་པ་བསྐྱེད་པའི་དགོས་པ་ཡིན་ནོ་ཞེས་ཐུན་
མོང་དུ་འདི་ཙམ་ཞིག་གསུངས་སོ། །ད་ནི་སྦས་ཏེ་གསུང་བ་བརྩེ་བའི་བསམ་པས་བརྗོད་པར་བྱ་སྟེ། དེའང་བསྐྱེད་
པའི་རིམ་པའི་མངོན་རྟོགས་ཐམས་ཅད་གསུམ་དུ་འགྱུར་ཏེ། སྔོན་བྱུང་དང་། གནས་སྐབས་དང་། རྗེས་འཇུག་
གོ །དང་པོ་ནི། སྔོན་བྱུང་གཟུགས་ཀྱི་སྐུའི་རྣམ་འཕྲུལ་འདི་ལྟར་མཛད་པ་ལ་དགོས་པ་རྣམ་པ་གསུམ་
སྟེ། འབྲས་བུ་ཆོས་ཀྱི་སྐུ་མཚོན་པ་ནི་བཅོམ་ལྡན་འདས་ཐུགས་རྗེ་ཆེན་པོ། གང་ཟག་དང་ཆོས་ཀྱི་བདག་གཉིས་
ཀྱིས་སྟོང་པའི་ཕྱིར་ཡུམ་ནི་ཤེས་རབ་ཆེན་པོ། ཟུང་དུ་འཇུག་པར་བྱ་བའི་ཕྱིར་ཙམྤ། རྡོ་རྗེ་ནི་སྟོང་པ་ཉིད། ཐོད་པ་
ནི་བདེ་སྐྱོང་། ཟུང་དུ་ཆུད་པ་ནི་སྙོམས་པར་ཞུགས་པ། སྟ་ནམ་སྟེ་ ནུ་མ་ནི་འོ་མ་འཛིན་པ་སྟེ་འོ་མས་སེམས་ཅན་
གསོ་བ་བཞིན་སྙིང་རྗེ་ཆེན་པོས་སེམས་ཅན་སྐྱོང་བར་བྱེད་པའི་གཟུགས་ཀྱི་སྐ་འབྱུང་བ་ནི་ཉེད་པ། སྐབས་འདི་ན་
མེད་ཀྱང་མཆན་ཁུང་སེན་མོས་རྨ་མཛད་པ་ནི་སྙིང་གི་རྩ་སེན་མོས་བསྐུལ་བ་བཞིན། བདག་མེད་ཆོས་ཀྱི་སྐུ་ལས་
སྙིང་རྗེ་ཆེན་པོས་གཟུགས་སྐུར་སྤྲུལ་པ། མ་མཆུས་སྦྲང་རྩི་འཇིབ་པའམ། ཚེམས་ཀྱིས་འཛིན་པ་ནི་སྔར་གྱི་
ཙུམྦའི་དོན་དང་མཚུངས་སོ། །གཉིས་པ་གནས་སྐབས་ཀྱི་དྲག་པོ་གདུལ་བ་ནི་དྲག་པོ་དབང་ཕྱུག་ཅེས་བྱ་བ་འཁོར་
ཚངས་པ་ལ་སོགས་པ་དྲེགས་པ་ཅན་བརྒྱད་དང་ཆུང་མ་བརྒྱད་ཀྱིས་བསྐོར་ནས། ཉོན་མོངས་པ་དུག་གསུམ་གྱིས་
དྲེགས་པ་དེ་གདུལ་བའི་ཕྱིར་དབང་ཕྱུག་རང་དང་དེ་བས་ཆེ་བ་གསུམ་དང་བཅས་པ་ཉིད་ཀྱི་གདན་དུ་
མཛད། དྲེགས་པ་ཅན་བརྒྱད་ནི་ལྷ་མོ་བརྒྱད་ཀྱི་གདན་དུ་བཏིང་། ཆུང་མ་བརྒྱད་ནི་དུར་ཁྲོད་དུ་ཕོ་ཉར་བཀྱེ་བས་
དེའི་ཞེ་སྡང་བཏུལ། ཙུནྡྲ་ལ་སོགས་པ་འདི་ལྟ་བུའི་བདེ་བ་ཆེན་པོའི་རྣམ་འཕྲུལ་མཛད་པས་དེའི་འདོད་ཆགས་
བཏུལ། སྔགས་ལ་སོགས་པ་གསུང་གི་སྒྲས་དེའི་གཏི་མུག་བཏུལ་བར་མཛད་དོ། །གསུམ་པ་རྗེས་འཇུག་མ་
འོངས་པའི་གང་ཟག་བསྐྱེད་རིམ་བསྒོམ་པ་ལ་དགོས་པ་ནི། གོང་གི་དགོས་པ་གཉིས་པོས་ཤེས་པས་མ་དག་པ་
སྦྱང་བའི་ཕྱིར་དག་བྱ་དག་བྱེད་ངོ་སྤྲད་པ་དང་གསུམ་གྱིས་བསྐྱེད་པའི་རིམ་པ་བསྒོམ་པ་ཉིད་ཀྱང་ཡིན་ལ། ཡང་
ཁྱད་པར་དུ་ཆོས་སྐུའི་མཚོན་བྱེད་བཞིན་དུ་སྟོང་པ་དང་སྙིང་རྗེ་ཟུང་འཇུག་སྔོན་དུ་སོང་བས་ལམ་ཐམས་ཅད་བསྒོམ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
176
པ་དང་། རྡོ་རྗེ་ཐོད་པའི་བདེ་སྟོང་གི་ཉམས་ཀྱིས་ལམ་ཐམས་ཅད་བསྐྱང་བ་དང་། སྙིང་རྗེ་ཆེན་པོས་བསྐུལ་ཏེ་དུས་
རྟག་ཏུ་གཞན་དོན་བྱའོ་ཞེས་བྱ་བའི་མངོན་རྟོགས་ལ་སྦྱར་བར་བྱའོ། །དེས་ན་སྔོན་བྱུང་བསྐྱེད་པའི་རིམ་པའི་རྣམ་
འཕྲུལ་དེ་དག་སྲེད་པ་དང་བཅས་པའི་སྒྲ་ཇི་བཞིན་པར་ནི་འཚོལ་བར་མི་བྱའོ།དེ་ཉིད་ཀྱི་དཀྱིལ་འཁོར་ཡང་དག་པར་རབ་ཏུ་དབྱེ་
བར་མཛད་དོ། །ད་ནི་གང་གསུངས་པའི་གཞུང་གི་དོན་དངོས་ལ། འཁོར་ལོ་ཇི་ལྟར་སྔར་གསུངས་པ། །ཞེས་བྱ་བའི་
དོན་བརྗོད་པར་བྱ་སྟེ། དེ་ལ་མངོན་པར་རྟོགས་པ་ཅུང་ཟད་ཙམ་བརྗོད་ན། སྔོན་དུ་འགྲོ་བ་ཚོགས་གཉིས་བསག་པ་
དང༌། སྲུང་བའི་འཁོར་ལོ་དང་། གཞིའི་ཡན་ལག་ཆོས་ཀྱི་འབྱུང་གནས་དང་། རྒྱུའི་ཡན་ལག་འབྱུང་བ་རིམ་
བརྩེགས་བསྒོམ་པ་ནི་ལེའུ་གསུམ་པ་དང་། རྡོ་རྗེ་གུར་ལེའུ་བཅུ་གཉིས་པ་དང་། འདི་ཉིད་ཀྱི་ལེའུ་བརྒྱད་པས་ཁ་
བསྐངས་ལ། གཞལ་ཡས་ཁང་གདན་དང་བཅས་པ་བསྒོམ་པ་ནི། འཁོར་ལོ་ཇི་ལྟར་སྔར་གསུངས་པ། །ཞེས་
བྱ་བ་ལ་སོགས་པ་ཚིགས་སུ་བཅད་པ་གཅིག་དང་། འོག་ནས་ཚངས་པ་དབང་པོ་ཞེས་བྱ་བ་ལ་སོགས་པ་ཚིགས་སུ་
བཅད་པ་གཅིག་གིས་བསྟན་ཏེ། ཡན་ལག་དང་པོ་རྣམ་པར་སྣང་མཛད་དོ། །ཡན་ལག་གཉིས་པ་ལས། དང་པོ་
རྒྱུ་རྡོ་རྗེ་འཆང་བསྐྱེད་པ་ནི། འདོད་ཆགས་ཆེན་པོ་ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས་བསྟན་
ཏེ། དེ་སྐྱེད་པའི་མངོན་པར་བྱང་ཆུབ་པ་ལྔ་ནི་ལེའུ་བརྒྱད་པར་བསྟན་ཏོ། །དེ་ནས་མཁའ་གསང་བྱིན་གྱིས་བརླབ་
པའི་སྔགས་ནི་ཕྱི་མའི་ལེའུ་བཅུ་གཉིས་པར་བསྟན་ཏོ། །སྙོམས་པར་ཞུགས་པས་དེ་བཞིན་གཤེགས་པ་ཐམས་ཅད་
སྤྱན་དྲངས་ཞལ་དུ་ཞུགས་སྙིང་གར་འོད་དུ་ཞུ། དབང་གི་གནས་སུ་བྱང་ཆུབ་ཀྱི་སེམས་ཀྱི་ཐིག་ལེ་ས་བོན་བརྒྱད་དུ་
གྱུར་པ་ནི། གོ་ཙི་ཞེས་བྱ་བ་ལ་སོགས་པ་རྣམས་སོ། །དེ་ལས་ལྷ་མོར་གྱུར་ནས་ཕྱི་རོལ་དུ་སྤྲོ་བ་ནི། གྲོང་ཁྱེར་
ཉམས་དགར་ཁྱོད་དང་ང་། །ཞེས་བྱ་བ་ལ་སོགས་པ་ཚིགས་སུ་བཅད་པ་དྲུག་གིས་བསྟན་ཏོ། །ལྷ་མོ་རྣམས་ཀྱི་ཁ་
དོག་ནི། གོ་རི་ཁ་དོག་ནག་མོར་འགྱུར། །ཞེས་བྱ་བ་ལ་སོགས་པ་ཚིགས་སུ་བཅད་པ་གཉིས་ཀྱིས་བསྟན་ཏོ། །དེ་
དག་གི་ཕྱག་མཚན་ནི། དཀར་མོའི་གཡས་ན་གྲི་གུག་སྟེ། །ཞེས་བྱ་བ་ལ་སོགས་པ་ཚིགས་སུ་བཅད་པ་ལྔས་
བསྟན་ཏོ། །དེ་ནས་རྒྱུ་རྡོ་རྗེ་འཛིན་པ་འོད་དུ་ཞུ་བ་ལས་གླུས་བསྐུལ་བ་ནི། དེ་ནས་རྡོ་རྗེ་ཆགས་ཆེན་ལས། །ཞེས་
བྱ་བ་ལ་སོགས་པ་ཚིགས་སུ་བཅད་པ་ལྔས་བསྟན་ཏོ། །དེ་ནས་འབྲས་བུ་རྡོ་རྗེ་འཛིན་པར་བཞེངས་པའི་ས་བོན་དང་
བཅས་པ་ནི། ཨོཾ་དང་ཧཱུཾ་གིས་ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་དང་། བདག་པོའི་ས་བོན་དག་
གིས་ནི། །ཞེས་བྱ་བ་ལ་སོགས་པ་ཚིགས་སུ་བཅད་པ་ཕྱེད་དང་གཉིས་ཀྱིས་བསྟན་ཏོ། །དེའི་ཞལ་ཕྱག་དང་ཁ་
དོག་ལ་སོགས་པ་རྒྱས་པར་བསྟན་པ་ནི། ཞལ་བརྒྱད་པ་ལ་ཞབས་བཞི་པ། །ཞེས་བྱ་བ་ལ་སོགས་པ་ཚིགས་སུ་
བཅད་པ་ལྔས་བསྟན་ཏོ། །དེ་ནས་ཕྱག་མཚན་དང་ཉམས་དགུ་ནི། གླང་པོ་རྟ་བོང་ཞེས་བྱ་བ་ལ་སོགས་པ་ཚིགས་
སུ་བཅད་པ་གསུམ་གྱིས་བསྟན་ཏོ། །དེ་ནས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབ་པ་དང་། ཡེ་ཤེས་
འཁོར་ལོ་དགུག་གཞུག་བྱ་བ་ནི་ལེའུ་གསུམ་པ་དང་རྡོ་རྗེ་གུར་གྱིས་ཁ་བསྐང་ཡན་ལག་གཉིས་པའོ། །ཡན་ལག་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
177
གསུམ་པ་དབང་བསྐུར་ཞིང་རིགས་ཀྱི་བདག་པོའི་རྒྱས་གདབ་པ་ནི་བརྟག་པ་གོང་འོག་གི་ལེའུ་བཞི་པ་གཉིས་ཀྱིས་
ཁ་བསྐང་ངོ༌། །མཆོད་བསྟོད་བདུད་རྩི་མྱང་བ་སྟེ། ཡན་ལག་ལྷག་མ་གསུམ་ནི་རྡོ་རྗེ་གུར་གྱིས་ཁ་བསྐང་བ་ཡིན་
ནོ། །དེ་ནས་རྫོགས་རིམ་ཅུང་ཟད་བསྒོམས་ལ། གོང་འོག་གི་ལེའུ་དགུ་པ་གཉིས་ནས་འབྱུང་བའི་ཚུལ་གྱིས་དག་
པ་རྗེས་སུ་དྲན་པ་བྱས་ལ་དཀྱིལ་འཁོར་བསྡུས་ཏེ་གཙོ་བོའི་ང་རྒྱལ་གྱིས་བཟླས་པ་དང་སྤྱོད་ལམ་ལ་སོགས་པ་ཕྲིན་
ལས་ཐམས་ཅད་ལ་འཇུག་པར་བྱེད་པ་ཡིན་ནོ། །འཁོར་ལོ་.གཞལ་ཡས་ཚངས་པ་ གདན་དང་འདོད་ཆགས་ རྒྱུའི་གཙོ་བོ། །གཾ་ཙི་ ས་
བོན། གྲོང་ཁྱེར་ཕྱོགས་དང་དཀར་མོའི་གཡས་ན་ ཕྱག་མཚན། གོ་རི་མདོག་ནག་.མདོག །གླུས་བསྐུལ་.དེ་ནས། ཨོཾ་ཧཱུཾ་ .ས་བོན། འབྲས་བུ་
ཞལ་བརྒྱད་ བཞེངས། །ཕྱག་ན་གླང་པོ། སྒེག་ཅིང་ཉམས་དགུ་འཁྲུགས་ཅན་གྱི། །ཞེས་པ་ལྟར་རོ། །འདི་ནི་སློབ་དཔོན་མི་ཐུབ་ཟླ་བའི་
དགོངས་པ་གཙོ་བོ་གཞུང་འཁྲུགས་སུ་བསྡེབས་ནས་མངོན་པར་རྟོགས་པ་ཚར་གཅིག་ཏུ་འཆད། འདི་ཐུན་མོང་དུ་གསུང་བ་
ཙམ་ཡིན་ནོ།། །།ད་ནི་འདིར་རྗེ་བཙུན་རྣལ་འབྱོར་གྱི་དབང་ཕྱུག་ཆེན་པོའི་གདམས་ངག་རྗེ་བླ་མས་སྦས་ཏེ་
གསུངས་པ་བརྩེ་བའི་བསམ་པས་བྲི་བར་བྱའོ། །དེ་ལ་འདིར་འཁྲུགས་མེད་པར་ལེའུ་བརྒྱད་པ་དང་བསྡེབས་ཏེ་
བརྗོད་ན།.གཉིས་ཏེ། རྟེན་བསྐྱེད་པ་དང་བརྟེན་པ་བསྐྱེད་པའོ། །དང་པོ་ནི། ཐོག་མར་གང་ཟག་རྟོགས་པ་མཆོག་ཏུ་གྱུར་
པའམ། རྡོ་རྗེ་སློབ་དཔོན་དུ་དབང་ཐོབ་ཅིང་དད་པ་ཆེན་པོ་དང་ལྡན་ཡང་བློ་གྲོས་ཤིན་ཏུ་དམན་པར་གྱུར་པས་བསྒོམ་
པར་བྱ་བ་ནི། བསོད་ནམས་དང་ཡེ་ཤེས་ཀྱི་ཚོགས་རྒྱས་བསྡུས་གང་ཡང་རུང་བ་སྔོན་དུ་སོང་ནས་སྲུང་བའི་འཁོར་
ལོ་དང་ཆོས་ཀྱི་འབྱུང་གནས་ཀྱི་ནང་དུ་སྐད་ཅིག་ཙམ་གྱིས་རྟེན་གཞལ་ཡས་ཁང་བསྒོམ་པ་ནི། འཁོར་ལོ་ སྟེ་གཞལ་
ཡས་ཁང་གི་རྒྱུ་དང་རྣམ་པ་ཇི་ལྟར་སྔར་ལེའུ་བརྒྱད་པ་དང་བཅུ་པ་ལས་གསུངས་པ·་དང་འདྲ་བས་སོ། དོ་ཤལ་དང་དོ་ཤལ་ཕྱེད་པས་བརྒྱན་ཅིང་
མཚམས་སམ་ཟུར་བཞི་ལ་སྒོ་བཞི་པ། རྡོ་རྗེའི་སྲད་བུ་བཞིས་ཡང་དག་པར་བརྒྱན་པའོ། །ཞེས་བྱ་བ་ཚིགས་སུ་བཅད་པ་གཅིག་གིས་བསྟན་
ཏོ། དེ་ལྟར་རྟེན་བསྐྱེད་པ་ནི་ཐམས་ཅད་ལ་ཕལ་ཆེར་མཚུངས་སོ། །གཉིས་པ་ལ་གསུམ། སྐད་ཅིག་གིས་བསྐྱེད་པ། ས་བོན་ལས་བསྐྱེད་པ། ཐུན་མོང་
གི་ཆོས་སོ། །དང་པོ་ལ་བཞི། རྒྱུར་རྡོར་འཛིན་བསྐྱེད་པ། འཁོར་གྱི་ལྷ་མོ་དབྱུང་བ། ཞུ་བ་ལས་གླུས་བསྐུལ་བ། འབྲས་བུ་རྡོར་འཛིན་བཞེངས་པའོ། །
དང་པོ་ནི། །དེ་ནས་ བཤད་མ་ཐག་པའི་གཞལ་ཡས་ཁང་དེར་བདུད་བཞིའི་གདན་གྱི་སྟེང་དུ་སྐད་ཅིག་ཙམ་གྱིས་རྒྱུ་རྡོ་རྗེ་འཛིན་པ་
ནག་པོའི་རྣམ་པར་བསྐྱེད་ལ་གསལ་གདབ་པར་བྱ་སྟེ། རྒྱུ་རྡོ་རྗེ་འཆང་བསྐྱེད་པ་དེ་ནི། ཐ་མལ་གྱི་འདོད་ཆགས་འཇིག་པའི་
འདོད་ཆགས་ཆེན་པོས་རྗེས་ སུ་ཆགས་པ་ལས་བྱུང་བ། །ཞེས་བྱ་བ་ལ་སོགས་པ་ནི་ལྷན་ཅིག་སྐྱེས་པའི་དགའ་བའི་རང་
བཞིན་ལས་བདག་མེད་མ་ཁྱོད་དང་ལྷན་ཅིག་ཏུ་བཞིན་བཟང་མ་ཞེས་བོས་ནས། དཀྱིལ་འཁོར་དེ་ལ་དབུས་སུ་ཀྱེའི་རྡོ་རྗེ་ང་ཡོད་དེ། དེའང་རྣམ་ཐར་བརྒྱད་ཀྱི་
རང་བཞིན་ཞལ་བརྒྱད་པ་ལ། བསྡུ་བ་བཞིའི་ངོ་བོ་ཞབས་བཞི་པ་དང་། སྟོང་ཉིད་བཅུ་དྲུག་གི་རང་བཞིན་ཕྱག་ནི་བཅུ་དྲུག་དག་གིས་བརྒྱན་ཞིང་ཉོན་མོངས་
པ་ལ་སོགས་པ་བདུད་བཞིའི་ངོ་བོ་ཚངས་པ་དང་། དབང་པོ་དང་། ཉེ་དབང་དང་དྲག་པོ་རྣམས་ཞབས་བཞིས་མཉམ་པར་མནན་པ་ཉིད་དེ། ཤིན་ཏུ་འཇིགས་
པའི་བདུད་བཞི་པོ་ཡང་ནི་འཇིགས་པར་མཛད་པ་པོ། ཨ་ལི་ཀ་ལཱི་ལྔ་བཅུ་དག་པས་མིའི་མགོ་བོ་རློན་པ་ལྔ་བཅུའི་ཕྲེང་བའི་དོ་ཤལ་མཛད་ལ། རང་བཞིན་
གྱིས་འོད་གསལ་བས་གདན་ཉི་མར་བཞུགས་ཤིང་སེམས་ཅན་གྱི་དོན་ལ་རོལ་བས་རོལ་མོར་བཅས་པ་དང་། ཆོས་ཀྱི་དབྱིངས་ལས་མི་འགྱུར་བས་ཁ་དོག་
ནག་པོ། བདུད་རྣམས་སྐྲག་པར་མཛད་པས་འཇིགས་པ་ཆེན་པོ། ཕྲིན་ལས་སྣ་ཚོགས་མཛད་པས་སྣ་ཚོགས་རྡོ་རྗེ་སྤྱི་བོར་འཛིན་ཅིང་། ཉིད་ཀྱི་ཞལ་ནས་ཧཱུཾ་
གི་ང་རོ་ཆེན་པོ་སྤྲོ་ཞིང་། ཤེར་ཕྱིན་གྱི་ངོ་བོ་ཐལ་བ་ཆེན་པོས་ལུས་ལ་བྱུག་པ་ཉིད་དང་། བདག་མེད་མ་དང་ལྷན་ཅིག་ཏུ་མཉམ་པར་སྦྱོར་ཞིང་ལྷན་སྐྱེས་ཀྱི་



178
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དགའ་བ་མངོན་དུ་བྱ་བའི་ཕྱིར་དུ་ཡབ་ཡུམ་གཉིས་ཀྱི་དབང་པོའི་སྒོ་གཉིས་སྙོམས་པར་འཇུག་པར་མཛད་པས་རྣམ་རྟོག་གི་རྦ་རླབས་མེད་པའི་ཟག་མེད་ཀྱི་བདེ་
བ་ཐོབ་ཅིང་། བདེ་བ་བདག་གིར་བྱའོ་ཞེས་རློམ་སེམས་མེད་པའི་རང་བཞིན་ཅན་ནོ། །དེའི་རྩ་བའི་ཞལ་ནི་ཆོས་ཀྱི་དབྱིངས་ཀྱི་རང་བཞིན་ནག་པོ་
ཆེ། གཡས་པ་ལ་ནི་རང་བཞིན་གྱིས་འོད་གསལ་བས་ཀུནྡ་དང་མཚུངས་པས་དཀར་པོ། གཡོན་པ་ལ་ནི་སྙིང་རྗེས་སེམས་ཅན་ལ་ཆགས་པས་དམར་ཞིང་ཞེ་
སྡང་འཇོམས་པས་ཆེར་འཇིགས་པ། སྤྱི་བོའི་ཞལ་ནི་བྱང་སེམས་ཀྱིས་འགྱུར་བ་འགེགས་ཤིང་བདུད་སྐྲག་པར་མཛད་པས་མཆེ་བ་གཙིགས་པ་ཅན་
དང་། སྤྱན་ནི་ཞལ་རེ་རེ་ལ་གསུམ་གསུམ་ཡོད་པས་ཉི་ཤུ་རྩ་བཞིས་ཆེ་ཞིང་། ལྷག་མའི་སྟེ་རྒྱབ་ཞལ་བཞི་ནི་བུང་བའི་མདོག་བཞིན་ཤིན་ཏུ་གནག་པའོ་ཞེས་
པའི་བར་ཚིགས་སུ་བཅད་པ་དྲུག་གིས་བསྟན་ཏོ། །དེ་ནས་གཉིས་པ་མཁའ་གསང་བྱིན་གྱིས་བརླབས་ནས་སྙོམས་པར་
ཞུགས་པའི་རྒྱ་མའི་བདེ་བའི་སྒྲས་དེ་བཞིན་གཤེགས་པ་ཐམས་ཅད་སྤྱན་དྲངས་ནས་ཞལ་དུ་ཞུགས། སྙིང་ཁར་
ཞུ། དབང་གི་གནས་སུ་ཐིག་ལེར་བབས། ཐིག་ལེ་ཙམ་ལས་ལྷ་མོ་བརྒྱད་དུ་གྱུར་ནས་ཕྱོགས་མཚམས་བརྒྱད་དུ་
སྤྲོ་བ་ནི། གྲོང་ཁྱེར་ཉམས་དགའ་བ་སྟེ་གཞལ་ཡས་ཁང་པར་_བདག་མེད་མ་ཁྱོད་དང་ ཧེ་རུ་ཀ་ང་ གཉིས་ཀ །ཞེས་བྱ་བ་ལ་
སོགས་པ་ ནི་ལྷན་ཅིག་སྐྱེས་པའི་དགའ་བས་ཤིན་ཏུ་རོལ་བ་ལས། ཡུམ་གྱི་མཁར་ཐིག་ལེ་ཙམ་ལས་ལྷ་མོ་རྣམས་སུ་གྱུར་པ་སྤྲོ་བ་ནི། དཀར་མོ་སྟེ་གོ་
རི་དབང་པོའི་ཕྱོགས་ཤར་དུ་ཕྱུང་ནས་ཤར་གྱི་སྒོ་རུ་ཡང་དག་པར་གནས་ལ། སྲུབ་པ་དང་སྲུབ་པའི་སྦྱོར་བ་ལས། ལྷ་མོ་ཆོམ་རྐུན་མ་ཡང་ཕྱུང་ནས་ནི་ཕྱུང་
ནས་དཀྱིལ་འཁོར་གྱི་ལྷོ་ཡི་སྒོ་རུ་ནི་ཆོམ་རྐུན་མ་ནི་སྒོ་སྲུང་མའི་ཚུལ་དུ་གནས་ཤིང་། ཐབས་བོ་ལ་དང་། ཀཀྐོ་ལ་སྦྱར་བས་ལྷ་མོ་རོ་ལངས་མ་ཡང་སྦྱོར་
མཚམས་ནས་ཕྱུང་ནས་ནི་ཕྱུང་ནས་ནུབ་ཀྱི་སྒོ་རུ་ནི་བདུད་འཇོམས་མའི་ཚུལ་དུ་རྣམ་པར་གནས་པ་དང་། ཐབས་དགའ་བ་ཆེན་པོའི་སྙོམས་པར་འཇུག་པ་
ལས། ལྷ་མོ་གྷསྨ་རི་ཡང་ཕྱུང་ནས་ནི། ཕྱུང་ནས་བྱང་གི་སྒོ་ལ་ནི་བདུད་འཇིགས་པར་བྱེད་པའི་གཟུགས་ཅན་མ་ཉིད་དུ་རྣམ་པར་གནས་ཤིང་། ཐབས་ཡབ་
ཡུམ་གཉིས་ཀྱིས་བསྐྱོད་པའི་སྦྱོར་བ་ལས། ལྷ་མོ་པུཀྐ་སཱི་ཡང་དང་པོར་སྦྱོར་མཚམས་ནས་ཕྱུང་ནས་ནི། ཕྱུང་ཟིན་ནས་བྱང་ཤར་དབང་ལྡན་གྱི་མཚམས་སུ་
ནི། དྲག་པོའི་གཟུགས་ཅན་མ་དེ་ཉིད་གནས་སོ། །ཡང་ནི་སྲུབ་པའི་སྦྱོར་བ་ཡིས་འཚེད་པ་སྟེ་མེའི་མཚམས་སུ་རི་ཁྲོད་མ་དང་། ལྷོ་ནུབ་སྲིན་པོའི་མཚམས་
སུ་གདོལ་པ་མོ་དང་། ནུབ་བྱང་རླུང་གི་མཚམས་སུ་ལྷ་མོ་གཡུང་མོ་གནས་པ་ཉིད་དོ། །དེ་ལྟར་འཁོར་རྣམས་མངལ་ནས་འབྱིན་པས་མངལ་སྐྱེས་སྦྱོང་བའོ་
ཞེས་ཚིགས་སུ་བཅད་པ་དྲུག་གིས་བསྟན་ཏོ། །དེ་ནས་གསུམ་པ་རྒྱུ་རྡོ་རྗེ་འཛིན་པ་འོད་དུ་ཞུ་ནས་གླུས་བསྐུལ་བ་
ནི། དེ་ནས་རྡོ་རྗེ་ འཆང་ཆེན་པོ་ལྷན་ཅིག་སྐྱེས་པའི་ཆགས་ པ་ཆེན་པོས་ཞུ་བར་གྱུར་པ་ལས། །ཞེས་བྱ་བ་ལ་སོགས་པ་ནི་རིག་
མ་བདག་མེད་མ་དང་བཅས་པ་ཁུ་བར་གྱུར་པར་བལྟའོ། །འདིར་གུར་ལས། དྲི་ཟ་ཉེ་བར་ཞུགས་ནས་ནི། །ཁུ་བ་རྗེས་སུ་དྲན་པར་བྱ། །ཞེས་པའི་དགོངས་
པས་ཀུ་མུ་ཏི་ལ་སོགས་པའི་གཞུང་འགྲེལ་དུ་མ་དང་དེ་དག་དང་མཐུན་པར་བཤད་པའི་སྐབས་སུ་བླ་མ་གོང་མ་རྣམས་ཀྱིས་ཀྱང་བར་སྲིད་འཇུག་པར་མཛད་
ལ། རྩ་རྒྱུད་འདི་ཉིད་ཀྱི་དངོས་ཟིན་གྱི་དགོངས་པས་རྒྱ་བོད་ཀྱི་མཁས་གྲུབ་གཞན་ཕལ་ཆེ་བ་རྣམས་དང་། མན་ངག་ལུགས་ཐུན་མོང་མ་ཡིན་པ་ལས་བར་
སྲིད་འཇུག་པར་མི་མཛད་དོ། །དེ་ནས་ཚིག་དང་ང་རོ་སྣ་ཚོགས་པའི་གླུ་ཡིས་མཆོད་པ་ལས་ཁུ་བའི་རྗེས་དེ་ནས་མཚམས་ཀྱི་ལྷ་མོ་རྣམས་ཀྱིས་བསྐུལ་བའོ། །
དེའང་པུཀྐ་སཱིས་བྱམས་པ་ཚད་མེད་པའི་གླུས་བསྐུལ་བ་ནི། རྗེ་བཙུན་ཞེས་བོས་ནས། སྙིང་རྗེའི་ཡིད་དང་ལྡན་པ་ཁྱོད་ཐིག་ལེ་ལས་བཞེངས་ཤིག་
སྟེ། བཞེངས་ནས་མུཀྐ་སཱི་ནི་བདག་དང་སེམས་ཅན་ཐམས་ཅད་ལ་སྐྱོབས་ཤིག་སྟེ། འདི་ལྟར་ཞལ་ཕྱག་གིས་སྟོང་པའི་རང་བཞིན་ཐིག་ལེ་ཉིད་སྤོང་ལ་
གཟུགས་ཀྱི་སྐུས་བདག་ལ་བདེ་བ་ཆེན་པོ་ལྷན་ཅིག་སྐྱེས་པའི་སྦྱོར་བ་བཞེད་པར་མཛོད་ཅིག་ཅེས་ཐུགས་རྗེ་ཆེན་པོའི་སྒོ་ནས་བསྐུལ་བའོ། །རི་ཁྲོད་མས་སྙིང་རྗེ་
ཚད་མེད་པའི་གླུས་བསྐུལ་བ་ནི་ཐབས་ཀྱི་བདག་ཉིད་ཀྱེའི་རྡོ་རྗེ་ཁྱོད་མེད་ན་ནི་བདག་འགུམ་པ་སྟེ་སེམས་ཅན་གྱི་དོན་རྒྱུན་ཆད་པས་ན་ཀྱེ་ཡི་རྡོ་རྗེ་ཁྱེད་གཟུགས་ཀྱི་
སྐུར་བཞེངས་སྟེ། སྟོང་པ་ཐིག་ལེའི་རང་བཞིན་ཉིད་སྤོང་ལ། ལྷ་མོ་རི་ཁྲོད་མ་བདག་གིས་གསོལ་བ་བཏབ་པའི་འབྲས་བུ་འགྲུབ་པར་མཛོད་ཅེས་གནད་ལ་
འབོར་བའི་སྒོ་ནས་བསྐུལ་བའོ། །གདོལ་བ་མོས་དགའ་བ་ཚད་མེད་པའི་གླུས་བསྐུལ་བ་ནི། དགའ་བའི་གཙོ་བོ་ལྷན་ཅིག་སྐྱེས་པའི་ངོ་བོ་ཞེས་བོས་
ནས། ཁྱོད་ཀྱིས་ལམ་དུས་སུ་འཇིག་རྟེན་ཐམས་ཅད་མགྲོན་དུ་གཉེར་བར་ཞལ་གྱིས་བཞེས་ནས། འབྲས་བུ་བརྙེས་པའི་དུས་སུ་སྟོང་པ་ཉིད་ལ་བཞུགས་སམ་
ཅི། ཁྱོད་མེད་ན་བདག་གིས་སེམས་ཅན་གྱི་དོན་གྱི་ཕྱོགས་ཙམ་ཡང་ནི་མི་འཚལ་བས་གདོལ་པ་མོ་བདག་གིས་སྐུ་གཟུགས་བཞེངས་པར་ཞུ་བ་བགྱིད་དོ། །
ཞེས་སྔོན་གྱི་ཐུགས་དམ་རྗེས་སུ་དྲན་པའི་སྒོ་ནས་བསྐལ་བའོ། །དེ་དག་གིས་བཞེངས་སུ་མ་བཏུབ་པ་ལ་གཡུང་མོས་བཏང་སྙོམས་ཚད་མེད་པའི་གླུས་བསྐྱལ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
179
བ་ནི། བདག་གིས་བཅོམ་ལྡན་འདས་ཁྱོད་ཀྱི་ཐུགས་འཚལ་གྱིས་ཡེ་ཤེས་སྒྱུ་མའི་མིག་འཕྲུལ་མངའ་བ་ཁྱོད་ཐིག་ལེ་ལས་བཞེངས་ཤིག མི་བཞེངས་ན་
གཡུང་མོ་བདག་གི་ཡིད་དྲན་པ་ཉམས་པར་འགྱུར་བས་ན། སྙིང་རྗེ་རྒྱུན་ཆད་པར་མ་མཛད་ཅིག ཅེས་ཐུགས་ཡོངས་སུ་མཁྱེན་པའི་ཚུལ་གྱིས་བསྐུལ་
བའོ། །ཞེས་ཚིགས་སུ་བཅད་པ་ལྔས་བསྟན་ཏོ། །བཞི་པ་དེའི་སྐད་ཅིག་ལས་འབྲས་བུ་རྡོ་རྗེ་འཛིན་པར་བསྐྱེད་པ་
ནི། རྣམ་པ་གཞན་སྔ་མ་དང་འདྲ་བ་ལས་ཕྱག་མཚན་རྒྱས་པར་འཆད་པ་ནི་གླང་པོ་ཆེ་དཀར་པོ་རྟ་སྔོན་པོ་བོང་བུ་ག་པ་ཞེས་བྱ་བ་ལ་
སོགས་པ་ གླང་དམར་པོ། རྔ་མོང་ཐལ་ཀ མི་དམར་པོ་དང་། ཤ་ར་བྷ་སྔོན་པོ། བྱི་ལ་ག་པ་རྣམས་ནི་ཕྱག་གཡས་པའི་ཐོད་པ་བརྒྱད་པོ་ལ་སྟེ། ཁ་
དང་སྣ་གཉིས་ཀྱིས་འཐུང་བའི་གླང་པོ་ཆེ་ལ་སོགས་པ་རྣམས་རིམ་པ་བཞིན་གནས་པར་ཤེས་པར་བྱའོ། །དེ་དག་གིས་ནད་བརྒྱད་སེལ་བའོ། །དེ་བཞིན་དུ་
སའི་ལྟ་སེར་པོ་དང་། ཆུའི་ལྷ་དཀར་པོ་དང་། རླུང་ལྷ་ལྗང་ཁུ་དང་ནི་མེ་ལྷ་དམར་པོ་སྟེ་འབྱུང་བ་བཞིའི་དབང་ཕྱུག་སྟེར་བ་རྣམས་དང་ཟླ་བའི་ལྷ་དཀར་པོས་
རྗེས་སུ་འཛིན་ཅིང་། ཉི་མའི་ལྷ་དམར་པོས་ཚར་གཅོད་པ་ཉིད་དང༌། སྲོག་མཐར་བྱེད་པའི་གཤིན་རྗེ་སྔོན་པོས་ཚེ་དང་ནི་ནོར་སྦྱིན་སེར་པོ་ཉིད་ཀྱིས་ནོར་གྱི་སྟེ་
དབང་ཕྱུག་བརྒྱད་སྩོལ་བར་མཛད་ཅིང་དེ་དག་ནི་ཕྱག་གཡོན་པའི་ཐོད་པ་བརྒྱད་ན་གནས་པའོ། །ཉམས་དགུའི་བཤད་པ་འོག་ཏུ་འབྱུང་ངོ་ཞེས་ཚིགས་སུ་
བཅད་པ་གསུམ་གྱིས་བསྟན་ཏོ། །ཆོ་ག་ལྷག་མ་རྣམས་ནི་སྔ་མ་དང་འདྲའོ། །མངོན་པར་རྟོགས་པ་དང་པོ ་དཀྲོང་
བསྐྱེད་པའོ། །གཉིས་པ་ས་བོན་ལས་བསྐྱེད་པ་ལ་གསུམ། རྒྱུ་རྡོ་རྗེ་འཛིན་པའི་ས་བོན། ལྷ་མོ་རྣམས་ཀྱི་ས་བོན། འབྲས་བུ་རྡོ་རྗེ་འཛིན་པའི་ས་བོན་ནོ། །
དང་པོ་ནི། །ཡང་ཡས་རིམ་དུ་སྦྱར་ན་རྟོགས་པ་སྔ་མ་བས་ཅུང་ཟད་དམའ་བ་དང་། མས་རིམ་དུ་སྦྱར་ན་བློ་གྲོས་ཐ་
ལྟག་ཙམ་དུ་གྱུར་པས་ས་བོན་ཙམ་ལས་བསྐྱེད་པ་ནི་གཞལ་ཡས་ཁང་གདན་དང་བཅས་པ་བསྐྱེད་པ་ཡན་ཆད་སྔ་མ་
དང་འདྲ་ལ། དབུས་ཀྱི་གདན་གྱི་སྟེང་དུ་ཨོཾ་དང་ཧཱུྃ་ལས་གཙོ་བོ་རྒྱུ་རྡོ་རྗེ་འཛིན་པ་བསྐྱེད་པ་ནི། ཨོཾ་ ལས་བདག་མེད་
མ་དང་ཧཱུཾ་གིས་ ཀྱེ་ཡི་རྡོ་རྗེ་ཆེ ན་པོ་སྟེ། །ཞེས་བྱ་བ་ལ་སོགས་པ་.དེ་ཡང་ཨོཾ་དང་ཧུཾ་གི་ངོ་བོ་ཁུ་བ་སྟེ་ཁུ་བའི་གཟུགས་སམ་རང་བཞིན་
ལས་ཞལ་ཕྱག་གི་རྣམ་པར་བཞེངས་ནས་ནི་ཞབས་བཞི་པོ་རྣམས་ས་ལ་རྡེབས་པར་མཛད་པ་དང་། ལྷ་སྟེ་འདོད་ཆགས་དང་། ལྷ་མིན་ཏེ་ཞེ་སྡང་རྣམས་
བསྡིགས་པ་སྟེ་ཞི་བར་མཛད་པའོ་ཞེས་པའི་ཚིགས་སུ་བཅད་པ་གཅིག་ཡིན་ནོ། །དེ་ནས་ གཉིས་པ་མཁའ་གསང་བྱིན་གྱིས་
བརླབ་པ་དང་མཁར་ཐིག་ལེར་གྱུར་པའི་བར་ནི་སྔ་མ་དང་འདྲ་ལ། ཐིག་ལེ་ས་བོན་བརྒྱད་དུ་གྱུར་ནས་ས་བོན་ལས་
ལྷ་མོར་གྱུར་ཏེ་ཕྱིར་སྤྲོ་བ་ནི། གོ་ཙོ་ཞེས་བྱ་བ་ལ་སོགས་པ་ནི་བོ་ཤཱི་པཾ་ཤཾ་ལཾ་ཌི་ཞེས་པ་འདི་ལྟ་བུའི་ས་བོན་ལས་ལྷ་མོ་རྣམས་ཕྱུང་ནས་
ཕྱོགས་དང་ཕྱོགས་མཚམས་སུ་སྤྲོ་བ་དང་དགོད་པར་བྱའོ་ཞེས་པའི་ཚིག་རྐང་གཉིས་ཀྱིས་བསྟན་ཏོ། །དེ་ནས་.གསུམ་པ་རྒྱུ་རྡོ་རྗེ་འཛིན་
པ་འོད་དུ་ཞུ་ནས་གླུས་བསྐུལ་བ་ལས་འབྲས་བུ་རྡོ་རྗེ་འཛིན་པར་བཞེངས་པ་ས་བོན་ཙམ་ལས་བསྐྱེད་པ་ནི། འབྲས་བུ་རྡོ་
རྗེ་འཆང་དཀྱིལ་འཁོར་གྱི་ བདག་པོ་ཡང་དེའི་ས་བོན་དག་གིས་ནི། བསྐྱེད་པར་བྱ་བ་ལ། །ཞེས་བྱ་བ་ལ་སོགས་པ་ ས་བོན་ནི། ཨོཾ་
དང་ཧཱུཾ་ཁ་དོག་སྔོན་པོ་འོད་འབར་ཞིང་འཇིགས་པ་ལས་མ་མོའི་སྟེ་ལྷ་མོ་བརྒྱད་ཀྱི་འཁོར་ལོ་ཐར་པ་ཆེན་པོའི་གྲོང་ཁྱེར་གཞལ་ཡས་ཁང་ཉམས་དགའ་བར་ཁ་
དོག་ནག་པོའི་སྐུ་འཇིགས་པ་ཆེན་པོ་བདག་མེད་མ་ལ་བདེ་བ་ཆེན་པོ་སྦྱིན་པ་པོ་སྟེ། གཙོ་བོ་འདི་ལྟར་ས་བོན་ལས་བསྐྱེད་ཅིང་སྔར་བཤད་པ་བཞིན་དུ་བསྒོམ་པ་
ཉིད་དོ་ཞེས་ཚིགས་སུ་བཅད་པ་ཕྱེད་དང་གཉིས་ཀྱིས་བསྟན་ཏོ། །ཆོ་ག་ལྷག་མ་རྣམས་ནི་སྔ་མ་དང་འདྲའོ། །མངོན་
པར་རྟོགས་པ་གཉིས་པ ་ས་བོན་ལས་བསྐྱེད་པའོ། །གསུམ་པ་ཐུན་མོང་གི་ཆོས་ནི་དཀར་མོའི་གཡས་ན་གྲི་གུག་སྟེ། །ཞེས་
བྱ་བ་ལ་སོགས་པ་ འདི་ལ་གསུམ། ལྷ་མོ་རྣམས་ཀྱི་ཕྱག་མཚན། ཁ་དོག གདན་ནོ། །དང་པོ་ནི། སྔར་བཤད་པའི་འཁོར་གྱི་ལྷ་མོ་དེ་རྣམས་ཀྱི་
ཕྱག་མཚན་ཇི་ལྟ་བུ་ཞེ་ན། དཀར་མོའི་ཕྱག་གཡོན་ན་སྐྱོན་དྲུག་གཅོད་པའི་གྲི་གུག་སྟེ། དེ་བཞིན་དུ་གཡོན་ན་འཁོར་བའི་རྒྱ་མཚོ་ན་གནས་པའི་ཧ་རོ་ཧི་ཏ་དང་



180
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ། །
འདྲ་བའི་སེམས་ཅན་འདྲེན་པའོ། །ཆོམ་རྐུན་མའི་གཡས་ན་སྟོང་པ་ཉིད་ཀྱི་སྒྲ་སྒྲོགས་པའི་ཅང་ཏེའུ་སྟེ། གཡོན་པའི་ཕྱག་ན་གཏི་མུག་གི་ངོ་བོ་ཕག་པ་ཉིད་
དང་། རོ་ལངས་མ་ནི་གཡས་ན་མཐའ་གཉིས་ལ་མི་གནས་པའི་རུས་སྦལ་ཏེ། གཡོན་པ་ཡིས་ནི་གཏི་མུག་གི་མགོ་བོ་བཅད་པས་པདྨའི་སྣོད་དེ་ཐོད་པ་དྲི་
ཆུས་གང་བ་དང་། གྷསྨ་རཱི་ཡི་གཡས་ན་ཞེ་སྡང་སེལ་བས་སྦྲུལ་དང་། གཡོན་ན་རྟོག་པ་བཅད་པས་རྣལ་འབྱོར་གྱི་ལྷུང་བཟེད་དེ་ཐོད་པ་སྨན་གྱིས་གང་བ་ཉིད་
དང་། པུཀྐ་སཱིའི་གཡས་ན་ཉོན་མོངས་ཀྱི་རི་དྭགས་འཇོམས་ཤིང་སྟོང་ཉིད་ཀྱི་སྒྲ་སྒྲོགས་པའི་སེང་གེ་སྟེ་གཡོན་པས་ནི་སྐྱེ་བའི་ཤིང་གཅོད་པའི་དགྲ་སྟ་དེ་
བཞིན་ནོ། །རི་ཁྲོད་མའི་གཡས་ན་ཉེས་པས་མ་གོས་པའི་དགེ་སློང་སྟེ་གཡོན་པ་ན་ཆོས་ཀྱི་སྒྲ་སྒྲོགས་པའི་བསིལ་བྱེད་དེ་བཞིན་ནོ། །གདོལ་པ་མོའི་གཡས་ན་
རྣམ་རྟོག་གཅོད་པའི་འཁོར་ལོ་སྟེ་གཡོན་པས་ཉོན་མོངས་པའི་ཐ་བ་རློག་པའི་ཐོང་པ་དེ་བཞིན་ནོ། གཡུང་མོའི་ཕྱག་གཡས་ན་དེ་བཞིན་ཉིད་རྟོགས་པའི་རྡོ་རྗེ་
དང་། གཡོནན་བདུད་སྐྲག་པར་བྱེད་པའི་བསྡིགས་མཛུབ་དེ་བཞིན་ནོ། །དེ་ལྟ་བུའི་ལྷ་མོ་སྤྱིའི་མཚན་ཉིད་ནིམི་གནས་པའི་མྱང་འདས་ལ་བཞུགས་པས་སྐྱིལ་
ཀྲུང་ཕྱེད་པའི་གར་གྱིས་གནས་ཤིང་། དཀར་མོ་ལ་སོགས་པའི་ལྷ་མོ་དེ་རྣམས་བདེན་གཉིས་ཐུགས་སུ་ཆུད་པས་ཕྱག་གཉིས་པར་བརྗོད་ལ། དེ་ཉིད་གསུམ་
དག་པས་སྤྱན་གསུམ་དང་། ཡོན་ཏན་གོང་ནས་གོང་དུ་འཕེལ་བས་སྐྲ་ནི་གྱེན་དུ་འཁྱིལ་བ་སྟེ་ཐབས་ཀྱི་ཕར་ཕྱིན་ལྔའི་ངོ་བོ་ཕྱག་རྒྱ་ལྔ་ཡིས་སྐུ་ལ་རྣམ་པར་
བརྒྱན་པའོ། །གཉིས་པ་ནི། གོ་རི་ནི་ཆོས་ཀྱི་དབྱིངས་ལས་མི་འགྱུར་བས་ཁ་དོག་ནག་མོར་འགྱུར་ཞིང་། ཆོས་རྐུན་མ་ནི་སེམས་ཅན་ལ་རྗེས་སུ་ཆགས་
པས་བཙོད་དང་མཚུངས་པ་དང་། རོ་ལངས་མ་ནི་སངས་རྒྱས་ཀྱི་ཡོན་ཏན་རྒྱས་པས་གསེར་བཙོ་མའི་ཁ་དོག་བཞིན་དང་། གྷསྨ་རཱི་ནི་ཕྲིན་ལས་སྣ་ཚོགས་
ཀྱིས་སེམས་ཅན་གྱི་དོན་བྱེད་པས་མརྒད་དང་མཚུངས་པར་ལྗང་བ་དང༌། པུཀྐ་སཱི་ནི་ཆོས་དབྱིངས་ལས་མི་འགྱུར་བས་དབང་པོ་སྔོན་པོ་དང་མཚུངས་པ་
དང་། རི་ཁྲོད་མ་ནི་རང་བཞིན་གྱིས་འོད་གསལ་བས་ཟླ་བ་ཆུ་ཤེལ་ནོར་བུའི་འོད་ལྟར་དཀར་བ་དང་། གཏུམ་མོ་ནི་ཆོས་ཉིད་ལས་མི་འགྱུར་བས་ནམ་མཁའི་
མདོག་ལྟར་སྔོ་བསངས་མ་དང་། གཡུང་མོ་ནི་ཕྲིན་ལས་སྣ་ཚོགས་ཀྱི་ངོ་བོས་ཁ་དོག་སྣ་ཚོགས་པ་ཅན་ཞེས་བརྗོད་དོ། །གསུམ་པ་ནི་ཚངས་པ་སེར་
པོ། དབང་པོ་དཀར་པོ། ཉེ་དབང་སྔོན་པོ། དྲག་པོ་ནག་པོ། གཤིན་རྗེ་སྔོན་པོ་དང་ནི་ནོར་བདག་སེར་པོ་དང་། བདེན་བྲལ་ཏེ་སྲིན་པོ་ནག་པོ་དང་ནི་ཐག་
བཟང་རིས་དུད་ཁ་རྣམས་རིམ་པ་བཞིན་དུ་གོ་རི་ལ་སོགས་པ་ལྷ་མོ་རྣམས་ཀྱི་གདན་ནོ། །འདི་ཡིས་རྐང་པ་དང་པོས་ནི། བདུད་བཞི་མཉམ་པར་མནན་པ་
ཉིད། །ཅེས་གསུངས་པའི་གཙོ་བོའི་གདན་བདུད་བཞིའང་བསྟན་པར་འཆད་མོད་མིང་མཚུངས་པ་ཙམ་གྱིས་དོན་མི་འདྲ་སྟེ། གཙོ་བོའི་གདན་གྱི་ཚངས་པ་
ནི། གཟུགས་ཁམས་ཀྱི་ཚངས་པ། དབང་པོ་ནི་སུམ་ཅུ་རྩ་གསུམ་གྱི་བརྒྱ་སྦྱིན། ཉེ་དབང་ནི་གཞན་འཕྲུལ་དབང་བྱེད་ཀྱི་བདུད་སྡིག་ཅན། དྲག་པོ་ནི་དབང་
ཕྱུག་ཆེན་པོ་རྣམས་ཡིན་ལ། འཁོར་གྱི་གདན་ཚངས་པ་སོགས་ནི་འོག་ཏུ་འཆད་དེ། གདན་ཐམས་ཅད་འོག་ཏུ་འབྱུང་ངོ་། །ཞེས་ལྷག་མ་ཚིགས་སུ་
བཅད་པ་བརྒྱད་ཀྱིས་ནི་ཆོ་ག་གང་གིས་བསྐྱེད་ན་ཡང་བསྐྱེད། ལྷ་མོ་རྣམས་ཀྱི་ཕྱག་མཚན་དང་སྐུ་མདོག་དང་
གདན་རྣམས་བསྟན་པ་ཡིན་ནོ། །ད་ནི་གང་ཟག་དང་བློ་གྲོས་འབྲིང་དུ་གྱུར་པས་བསྒོམ་པའི་མངོན་པར་རྟོགས་པ་ནི་
ལེའུ་བརྒྱད་པས་ཁ་བསྐངས་ཏེ་བརྗོད་པར་བྱ་སྟེ། དེ་ལ་ཡང་ཚོགས་ཀྱི་ཞིང་སྤྱན་དྲང་བ་ནས་ཡན་ལག་བཞིས་
གཞལ་ཡས་ཁང་གདན་དང་བཅས་པ་བསྐྱེད་པའི་བར་དུ་ནི་མངོན་པར་རྟོགས་པ་འཁྲུགས་ཅན་དུ་བསྟན་པ་དང་འདྲ་
ལ། གདན་གྱི་དབུས་སུ་ཨཱ་ལི་ཀཱ་ལི་སྤངས་པའི་མངོན་བྱང་ལྔ་ལས་རྒྱུ་རྡོ་རྗེ་འཛིན་པ་བསྒོམ་ཞིང་། འཁོར་གྱི་ལྷ་
མོ་རྣམས་ནི་ཨཱ་ལི་ཀཱ་ལི་སྤངས་པའི་ཉི་ཟླའི་བར་དུ་དབང་གི་གནས་ནས་ས་བོན་སྤྲོས་པ་ལས་མངོན་བྱང་ལྔར་
བསྒྲུབས་ཏེ་བསྐྱེད་པའམ། ས་བོན་ལས་ལྷ་མོར་བསྒྲུབས་ཏེ་སྤྲོ་བ་གང་རུང་བྱའོ། །ཡང་ལྷ་མོ་ལ་མངོན་བྱང་མེད་
པའི་ཚེ་འབྲས་བུ་རྡོ་རྗེ་འཛིན་པའང་ས་བོན་ལས་བསྐྱེད་དོ། །དེའི་ས་བོན་ཨ་ལཱིཀ་ལི་སྤངས་པ་ནི། དེ་ཡི་སྟེང་དུ་ཟླ་
བ་ཡིན། །ཞེས་བྱ་བ་ཨཱ་ལི་ཀཱ་ལི་སྤངས་པའི་གཞུང་དེ་ཡིན་ནོ། །ཆོ་ག་ལྷག་མ་རྣམས་ནི་སྔ་མ་དང་འདྲའོ། །
མངོན་པར་རྟོགས་པ་གསུམ་པ་སྟེ་འཁོར་གྱི་ལྷ་མོའི་སྐྱེད་ཆོག་མི་འདྲ་བ་གཉིས་ཡོད་པས་ན་སྒྲུབ་པའི་ཐབས་གཉིས་
ཡིན་ནོ། །གང་ཟག་ཏིང་ངེ་འཛིན་གྱི་རྟོགས་པ་ནི་མེད་ལ། བློ་གྲོས་དང་ལྡན་པས་བསྒོམ་པར་བྱ་བ་ནི་གཉིས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
181
ཏེ། མངོན་པར་བྱང་ཆུབ་པ་མི་མཉམ་པར་སྦྱོར་བ་དང༌། མཉམ་པར་སྦྱོར་བའོ། །དང་པོ་ནི་ཆོ་ག་ཐམས་ཅད་
འདས་མ་ཐག་པ་དེ་ཉིད་དང་འདྲ་བ་ལས། ཉི་ཟླའི་རྒྱུ་ནི་ཨཱ་ལི་ཀཱ་ལི་ལས་གྱུར་པ་ཡིན་ཏེ། ཨཱ་ལི་ཟླ་བའི་གཟུགས་
ཀྱིས་གནས། །ཞེས་བྱ་བ་ལ་སོགས་པ་གསུངས་སོ། །དེ་ལ་ཡང་འཁོར་རྣམས་ཀྱང་མངོན་བྱང་ལས་སྐྱེད་པར་
གྱུར་པ་དེའི་ཚེ་རྒྱུ་རྡོ་རྗེ་འཛིན་པ་ནག་པོར་བྱས་སྟེ་མངོན་པར་རྟོགས་པ་རྒྱས་པ་ཞེས་གསུང་ལ། འཁོར་རྣམས་
མངལ་དུ་ས་བོན་ལས་སྐུར་གྱུར་ཏེ་ཕྱོགས་མཚམས་སུ་སྤྲོ་བ་དེའི་ཚེ་རྒྱུ་རྡོ་རྗེ་འཛིན་པ་དཀར་པོར་བྱ་སྟེ་མངོན་པར་
རྟོགས་པ་འབྲིང་པོ་ཞེས་གསུང་ངོ༌། །དེ་ལ་མངོན་པར་རྟོགས་པ་རྒྱས་པ་ཡན་ཆད་ རྣམས་ནི་ཚུལ་བཞི་ནི་ཞེས་ཀྱང་སྣང་
རྣལ་འབྱོར་གྱི་དབང་ཕྱུག་པདྨ་བཛྲ་སྙིང་རྗེ་ཆེན་པོ་སྟེ་མཚོ་སྐྱེས་ལུགས་དང་ཡང་ཚུལ་མཚུངས་ལ། མངོན་པར་རྟོགས་
པ་འབྲིང་པོ་ནི་སློབ་དཔོན་ཌོམྦི་ཧེ་རུ་ཀའི་རྗེས་སུ་འབྲང་བ་དང་ཡང་ཚུལ་མཚུངས་པ་ཡིན་ནོ། །སྒྲུབ་པའི་ཐབས་
བཞི་པའོ།། །།མངོན་པར་བྱང་ཆུབ་པ་མཉམ་པ་ལས་བསྐྱེད་པར་འདོད་ན་ཚོགས་ཀྱི་ཞིང་སྤྱན་དྲང་བ་ནས་གདན་
བསྐྱེད་པ་ཡན་ཆད་ནི་སྔ་མ་དང་འདྲ་ལ། གདན་གྱི་དབུས་སུ་ལེའུ་བརྒྱད་པར་བསྟན་པ་བཞིན་ཟླ་བ་གྲུ་གསུམ་ཉིས་
བརྩེགས་ཀྱི་མངོན་བྱང་ལས་རྒྱུ་རྡོ་རྗེ་འཛིན་པ་བསྐྱེད། འཁོར་གྱི་ལྷ་མོ་རྣམས་ནི་མངལ་ནས་ས་བོན་ནམ་སྐུ་ཡོངས་
སུ་རྫོགས་པ་ལས་བསྐྱེད་ཀྱང་རུང་། གཙོ་ཆེ་བར་ནི་ཨཱ་ལི་ཀཱ་ལི་ལས་ཉི་ཟླ་གྲུབ་པའི་བར་དུ་དབང་གི་གནས་ནས་
ཐིག་ལེ་རྐྱང་པའམ་ས་བོན་སྤྲོས་པའི་མངོན་བྱང་མི་མཉམ་སྦྱོར་རྫོགས་པ་ལས་བསྐྱེད་པར་བྱ་སྟེ། དེའང་ལེའུ་
བརྒྱད་པ་ལས། ཨཱ་ལི་ཀཱ་ལི་མཉམ་སྦྱོར་བ། །ཞེས་བྱ་བ་ཚིགས་སུ་བཅད་པ་གཉིས་ཀྱིས་གཙོ་བོ་བསྐྱེད་པའི་རྗེས་
ཁོ་ན་ལ། ཐབས་དང་ཤེས་རབ་རང་བཞིན་ལས། །ཞེས་བྱ་བ་ཚིགས་སུ་བཅད་པ་ཕྱེད་དང་གཉིས་ཀྱིས་འཁོར་
མངོན་བྱང་མི་མཉམ་སྦྱོར་ལས་བསྐྱེད་པ་བསྟན་པ་ཡིན་ནོ། །ཆོ་ག་ལྷག་མ་རྣམས་ནི་སྔ་མ་དང་འདྲའོ། །མངོན་པར་
རྟོགས་པ་ལྔ་པའོ།། །།ཆོ་ག་འདི་རྣམས་སྔར་མ་བརྗོད་ཀྱང་ལེའུ་བརྒྱད་པའི་སྟེང་དུ་ཡང་དྲན་ཞིང་བརྗོད་པར་
བྱའོ། །དེ་ལྟར་ན་ལེའུ་བརྒྱད་པར་ཡང་ཡབ་ཀྱི་མངོན་རྟོགས་གསུངས་པའི་ཕྱིར། ཁྱོད་ཀྱི་དཀྱིལ་འཁོར་ཇི་ལྟར་
ལགས། །ཞེས་བྱ་བའི་དྲི་བ་མི་འཐད་དོ་ཞེ་ན། ཆོ་ག་ཙམ་གསུངས་ཀྱང་ཕྱག་མཚན་ལ་སོགས་པ་དཀྱིལ་འཁོར་
གྱི་རྣམ་འཕྲུལ་རྒྱས་པར་མ་གསུངས་པས་ཞུ་བ་འབྱུང་བ་ཡིན་ནོ། །མངོན་པར་རྟོགས་པ་ལྔ་པ་འདི་ལ་ཡང་འཁོར་
གྱི་ལྷ་མོ་མངོན་བྱང་ལས་བསྐྱེད་པ་དང་མི་བསྐྱེད་པའི་བྱེ་བྲག་གིས་རྒྱས་འབྲིང་གཉིས་སུ་འགྱུར་རོ། །དེ་ལྟར་ན་
མཉམ་སྦྱོར་གྱི་རྒྱས་འབྲིང་གཉིས་དང་མི་མཉམ་སྦྱོར་གྱི་རྒྱས་འབྲིང་གཉིས་པོ་འདི་ནི་གང་ཟག་ལས་དང་པོ་པ་ནས་
ཐམས་ཅད་ཀྱིས་བསྒོམ་པར་བྱ་བ་ཡིན་ནོ། །དེ་ལ་གོང་གི་རྒྱས་པ་གཉིས་ཀྱི་འབྲས་བུ་རྡོ་རྗེ་འཛིན་པ་ནི་མངོན་བྱང་
ལས་བསྐྱེད་ལ། འབྲིང་པོ་གཉིས་ནི་གླས་བསྐལ་མ་ཐག་ས་བོན་ཙམ་ལས་བསྐྱེད་པ་ཡིན་ནོ། འཁོར་རྣམས་མངོན་བྱང་
ལས་བསྐྱེད་པའི་ཚེ་འབྲས་བུ་རྡོར་འཛིན་ཡང་མངོན་བྱང་ལས་བསྐྱེད་ལ། འཁོར་ལ་མངོན་བྱང་མེད་པའི་ཚེ་འབྲས་བུ་རྡོར་འཛིན་ས་བོན་ལས་བསྐྱེད་པས་
སོ། །མངོན་པར་རྟོགས་པ་འབྲིང་པོ་རྣམས་ཀྱི་འབྲས་བུ་རྡོ་རྗེ་འཛིན་པར་བཞེངས་པ་དང་། འཁོར་གྱི་ལྷ་མོ་དབྱུང་བ་



182
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གཉིས་ཀྱི་ལུང་ནི་མངོན་པར་རྟོགས་པ་གཉིས་པ་ས་བོན་ལས་བསྐྱེད་པ ་ཨོཾ་ཧཱུྃ་སྔོན་པོ་ཞེས་སོགས་ཀྱིས་ཟིན་པ་ཡིན་ནོ། །
ད་ནི་མངོན་པར་རྟོགས་པ་དེ་དག་གི་གྲངས་ཅུང་ཟད་བརྗོད་ན། དབང་པོ་རབ་ཀྱིས་དཀྲོང་བསྐྱེད་དང་ས་བོན་ལས་བསྐྱེད་པ། འབྲིང་
གིས་ཨ་ལི་ཀ་ལི་ལ་མ་ལྟོས་པའི་མངོན་བྱང་། ཐ་མས་ཨ་ལི་ཀ་ལཱི་ལ་ལྟོས་པའི་མངོན་བྱང་སྟེ་བསྡུ་ན་གསུམ་མོ། མངོན་པར་རྟོགས་པ་ལྔའི་དང་
པོ་གཉིས་ལ་ནི་དབྱེ་བ་མེད་ལ། འོག་མ་གསུམ་གྱི་འབྲས་བུ་རྡོ་རྗེ་འཛིན་པ་ལ་བཞེངས་ལུགས་གཉིས་ཡོད་ཅིང་
འཁོར་གྱི་ལྷ་མོ་ལ་ཡང་མངོན་བྱང་ཡོད་མེད་ ཀྱི་རྒྱས་འབྲིང་གཉིས་ཡོད་པས་མངོན་པར་རྟོགས་པ་དྲུག་ཏུ་འགྱུར་
ལ། དེའི་རྒྱས་པ་ འཁོར་གྱི་ལྷ་མོ་མངོན་བྱང་ཡོད་པ་ལ་ཡང་ཉི་ཟླའི་བར་དུ་ཐིག་ལེར་སྤྲོ་བ་དང་། ས་བོན་དུ་སྤྲོ་བའི་
མངོན་བྱང་ལས་བསྐྱེད་པ་གཉིས། གཉིས་སྟེ་དྲུག འབྲིང་པོ་འཁོར་ལ་མངོན་བྱང་མེད་པ་ལ་ཡང་མངལ་དུ་ལྷ་མོར་གྱུར་ནས་
སྤྲོ་བ་དང་། ས་བོན་སྤྲོས་པ་ལས་ལྷ་མོར་གྱུར་པ་སྟེ་གཉིས་གཉིས་ཀྱིས་ཕྱེ་བ་དེའང་རྒྱས་པ་ལ་ལྷ་མོ་སྤྲོས་ན་མངོན་བྱང་དང་པོ་
གཉིས་དགོས་མེད་དུ་འགྱུར་ལ། འབྲིང་པོ་ལ་ཐིག་ལེ་སྤྲོས་ན་སྨིན་བྱེད་ཀྱི་ཉི་ཟླ་མེད་པས་དགོས་མེད་དུ་འགྱུར་བའི་ཕྱིར་དེ་གཉིས་མ་གསུངས་པས་བཅུ་
གཉིས་སུ་འགྱུར་བས་མངོན་རྟོགས་དང་པོ་གཉིས་དང་བཅུ་བཞི་ཡོད་དོ། །མངོན་པར་རྟོགས་པའི་རབ་ཏུ་དབྱེ་བ་
བསྟན་ཟིན་ཏོ།། །།ཚིག་གི་དོན་ལྷག་མ་རྣམས་ནི་རྟོགས་པར་སླ་ལ། ཕྱག་མཚན་གྱི་སྐབས་སུ་གཡས་པའི་ཐོད་
པ་བརྒྱད་ཀྱི་ནང་ན་གནས་པའི་གླང་པོ་ལ་སོགས་པ་བརྒྱད་ཀྱིས་ནད་བརྒྱད་སེལ་བ་ནི། རྡོ་རྗེ་གུར་ལས། གློ་དང་
དབུགས་དང་དེ་བཞིན་སྨྱོ། །ཁོང་སྐེམ་མཛེ་དང་རྐང་ཤུ་དང་། །མཆིན་པ་མཚེར་པའི་ནད་རྣམས་ལ། །གླང་པོ་
ལ་སོགས་རིམ་ཤེས་བྱ། །ཞེས་གསུངས་སོ། །ནད་བརྒྱད་ཀྱིས་མཚོན་ནས་མི་ཁོམ་པ་བརྒྱད་སྤངས་པ་ཡིན་
ནོ། །གཡོན་པའི་ཕྱག་མཚན་བརྒྱད་ཀྱིས་དབང་ཕྱུག་བརྒྱད་རྩོལ་བ་ནི། འབྱུང་བ་བཞི་དང་ཉི་ཟླ་ལ་དབང་འབྱོར་
པས་ལེགས་པའི་ཡོན་ཏན་ཐམས་ཅད་འཕེལ་བ་དང་། མི་མཐུན་པའི་ཕྱོགས་ཐམས་ཅད་འགྲིབ་པར་བྱེད་པ་དང་
གཉིས་ཀའི་གཞིར་གྱུར་པ་ཡིན་ལ། གཤིན་རྗེས་ནི་མི་མཐུན་པའི་ཕྱོགས་འགྲིབ་པ་འབའ་ཞིག་གི་བྱ་བ་བྱེད་
ལ། ནོར་སྦྱིན་གྱིས་ནི་མཐུན་པའི་ཕྱོགས་འཕེལ་བ་འབའ་ཞིག་གི་བྱ་བ་བྱེད་པ་ཡིན་ནོ།.དེ་ཡང་ཀུ་མུ་ཏི་ལས། ས་ནི་དང་པོ་
ནོར་སྦྱིན་མཐའ། །དབང་ཕྱུག་བརྒྱད་ནི་རྩོལ་བར་མཛོད། །ཅེས་སོ། །ཡང་དག་པར་ན་ སྒྲོན་གསལ་ལས། སྐུ་ཡི་དབང་ཕྱུག་གསུང་གི་དབང་
ཕྱུག་དང་། །དེ་བཞིན་དུ་ནི་ཐུགས་ཀྱི་དབང་ཕྱུག་དང་། རྫུ་འཕྲུལ་ཀུན་ཏུ་འགྲོ་བའི་དབང་ཕྱུག་དང་། །ཅི་འདོད་བསྐྱེད་དང་ཡོན་ཏན་བརྒྱད་པའོ། །ཞེས་པ་
ལྟར། སངས་རྒྱས་ཀྱི་དབང་ཕྱུག་བརྒྱད་མཚོན་ནོ། །ཉམས་དགུ་ལ་བཤད་པ་བསམ་གྱིས་མི་ཁྱབ་པ་ཅིག་འབྱུང་
ཡང་། སྐབས་འདིར་བདག་གི་བླ་མ་འདི་ཙམ་ཞིག་གསུང་སྟེ། རྒྱན་གྱིས་མཛེས་པས་ སྒེག་ཅིང་ བདུད་འཇོམས་པས་
དཔའ་བ་ཁྲོ་བས་མི་སྡུག་པ་ནི་སྐུའི་ཉམས་གསུམ་སྟེ། དེའང་སྒེག་པ་ནི་རྒྱན་སྣ་ཚོགས་དང་བཞུགས་ཚུལ་དུ་མ་
སྟེ། དེའང་སྐུ་བལྟ་བས་ཆོག་མི་ཤེས་པ་དང་ལྡན་པས་གདུལ་བྱ་འདོད་ཆགས་ཅན་འདུལ་བར་བྱེད་པ་ཡིན་ནོ། །
དཔའ་བ་ནི་བདུད་བཞི་མཉམ་པར་མནན་ཅིང་སྐུ་ཆེ་ཞིང་བརྗིད་པ་སྟེ་ཞེ་སྡང་ཅན་འདུལ་བར་བྱེད་པ་ཡིན་ནོ། །མི་
སྡུག་པ་ནི་གཏི་མུག་ཅན་ལ་བྱེ་བྲག་ཏུ་སྣང་བ་སྟེ། ཞལ་སྨིན་མ་དང་དཔྲལ་བར་བསྡུས་ཤིང་རྣམ་འགྱུར་དུ་མ་དང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
183
ལྡན་པ་སྟེ་གཏི་མུག་ཅན་འདུལ་བར་བྱེད་པ་ཡིན་ནོ། །ཧ་ཧ་སོགས་དགོད་ཅིང་སོད་སོད་ཅེས་དྲག་ཤུལ་ འབྲུག་ལྟར་ཆེམས་
པས་འཇིགས་སུ་རུང་བ་ནི་གསུང་གི་ཉམས་གསུམ་སྟེ། དེ་ལ་དགོད་པ་ནི་རབ་ཏུ་དགའ་ཞིང་ཆགས་པའི་བཞེད་
སྒྲས་འདོད་ཆགས་ཅན་འདུལ་ལ། ཧཱུཾ་དང་ཕཊ་ལ་སོགས་པ་དྲག་ཤུལ་གྱི་ང་རོས་ཞེ་སྡང་ཅན་འདུལ་ཞིང་རྟག་པ་
དང་ཆད་པར་འཛིན་པ་རྣམས་འཇིགས་པར་བྱེད་པའི་སྒྲ་སྟེ་སྟོང་པ་ཉིད་དང་ཟུང་དུ་འཇུག་པའི་གསུང་ཡིན་ནོ། །
སེམས་ཅན་རྗེས་སུ་འཛིན་པས་ སྙིང་རྗེ་ནུས་པ་མཐའ་ཡས་པས་རྔམ་དང་རྟོག་པ་དང་བྲལ་བས་ཞི་བ་ནི་ཐུགས་ཀྱི་ཉམས་གསུམ་
སྟེ། སྙིང་རྗེ་ནི་སེམས་ཅན་ཐམས་ཅད་རྗེས་སུ་འཛིན་པར་བཞེད་པ་སྟེ་འདོད་ཆགས་ཅན་འདུལ་ལ། རྔམ་པ་ནི་
བྱམས་པ་ཆེན་པོས་རབ་ཏུ་ཁྲོ་བར་མཛད་པས་ཞེ་སྡང་ཅན་འདུལ་ཞིང༌། ཟུང་དུ་འཇུག་པ་ཞི་བ་ཆེན་པོའི་ཐུགས་
ཀྱིས་ལོག་པར་ལྟ་བ་དང་ལྡན་པའི་གཏི་མུག་ཅན་འདུལ་བར་བྱེད་པ་ཡིན་ནོ། །གདན་གྱི་སྐབས་སུ་བཅོམ་ལྡན་
འདས་ཀྱི་གདན་ཚངས་པ་ནི་གཟུགས་ཀྱི་ཁམས་ཀྱི་ཚངས་པའོ། །དབང་པོ་ནི་སུམ་ཅུ་རྩ་གསུམ་གྱི་ དབང་པོ་བརྒྱ་
བྱིན་ནོ། །ཉེ་དབང་ནི་གཞན་འཕྲུལ་དབང་བྱེད་ཀྱི་བདུད་སྡིག་ཅན་ནོ། །དྲག་པོ་ནི་འཇིགས་བྱེད་དོ། །འཁོར་གྱི་
ཚངས་པ་ནི་འདོད་ཁམས་ཀྱིའོ། །དབང་པོ་ནི་ཤར་ཕྱོགས་ཀྱི།.བརྒྱ་བྱིན། ཉེ་དབང་ནི་ཁྱབ་འཇུག དྲག་པོ་ནི་དབང་
ལྡན། ཏེ་བྱང་ཤར་གྱི་དབང་ཕྱུག གཤིན་རྗེ་ནི་ལྷོ་ཕྱོགས་ཀྱི། ནོར་སྦྱིན་ནི་རྣམ་ཐོས་སྲས། སྲིན་པོ་ནི་ལྷོ་ནུབ་
ཀྱི། ཐགས་ཟངས་རིས་ནི་ལྷ་མ་ཡིན་གྱི་དབང་པོ་ཡིན་ནོ། །འདི་རྣམས་ཀྱི་དག་བྱ་དང་དག་བྱེད་ནི་བླ་མས་སྟོན་
པར་འགྱུར་ ཏེ་གདན་གྱི་དག་པ་སོགས་ལས་ཤེས་པར་འགྱུར་རོ། །སྐུ་མ་ཚང་བ་ཁ་བསྐང་བ་བསྟན་ཟིན་ཏོ། །གཉིས་པ་གསུང་
མངོན་པར་འབྱུང་བ་ལ་.ཞུས་པ་ནི། ཡབ་ཀྱི་བོ་ལ་ཡུམ་གྱི་བྷ་གས་གཞིབ་པར་མཛད་ནས་ནི་ཕྱག་གིས་དམ་པར་འཁྱུད་པ་དང་། ཞལ་གྱིས་ཙུམྦྷ་ན་
མཛད་དེ་བཅོམ་ལྡན་འདས་ལ་གུས་པས་དེ་ཁོ་ན་ཉིད་ཀྱི་མཆོད་པ་མཛད་ནས་ནི། བདག་མེད་མ་ཡིས་ཡབ་ཀྱི་རྩ་བའི་སྔགས་ཞུས་སོ། །ལན་ལ་
གསུམ། མཉན་པར་གདམས་པ། ཆེ་བ་བརྗོད་པ། དོན་དངོས་སོ། །དང་པོ་ནི། བུད་མེད་དང་མཁའ་འགྲོ་མ་རྣམས་ཀྱི་ཡིད་དབང་དུ་བྱེད་པའི་སྔགས་
གང་ཞིག དེ་བཞིན་དུ་གདུག་པ་ཅན་དང་ཞེ་སྡང་བསྡིགས་ཤིང་འཇོམས་པ་དང་ཀླུ་དང་གཏི་མུག་རྣམས་བསྡིགས་པར་བྱེད་པ་ཉིད་དང་། འདོད་ཆགས་ལྷ་
དང་ཕྲག་དོག་ལྟ་མིན་རྣམས་རྣམ་པར་ཉེད་ཅིང་ཞི་བར་བྱེད་པའི་སྔགས་དེ་ནི་ང་ཡི་བཤད་པར་བྱ་ཡིས། ལྟ་མོ་ཡབ་ལ་བདེ་བ་སྦྱིན་པར་བྱེད་མ་ཁྱོད་ཉོན་ཅིག་
པའོ། །གཉིས་པ་ནི། དེ་ལྟ་བུའི་སྔགས་ནི་སངས་རྒྱས་དང་བྱང་ཆུབ་སེམས་དཔའི་འཁོར་ལ་བདག་གིས་རྒྱུད་སྡེ་གཞན་དུ་མ་བསྟན་ཏོ། །འདི་ཡི་སྔགས་
ཀྱིས་འབྲས་བུ་གང་འབྱུང་བ་དང་། རྡོ་རྗེ་སེམས་དཔས་ཕྲིན་ལས་གང་མཛད་པའི་ནུས་པ་ནི་ལྷ་མོ་ཞེས་བོས་ཏེ་ཤིན་ཏུ་འཇིགས་ཤིང་མཐའ་ཡས་པ་སྟེ། འོན་
ཀྱང་ཁྱོད་ཀྱིས་ཞུས་པའི་ངོ་མི་ཆོག་པར་ཁྱོད་ལ་བཤད་པར་བྱའོ། །གསུམ་པ་དོན་དངོས་ལ་གསུམ། སྔོན་བྱུང་གི་རྣམ་འཕྲུལ། རྗེས་འཇུག་གིས་ཇི་ལྟར་
སྒྲུབ་པ། སྔགས་དངོས་ཚིགས་སུ་བཅད་པས་བཏུ་བའོ། །དང་པོ་ནི། འོད་ཟེར་རབ་ཏུ་འབར་བའི་ཕྲེང་བ་འཁྲུགས་པ་ཡི་སྤྲུལ་པའི་དཀྱིལ་འཁོར་རབ་ཏུ་
བཞེངས་ནས་ནི་རྡོ་རྗེ་སྙིང་པོ་ལ་ཤེས་རབ་ཡེ་ཤེས་ཀྱི་དབང་སྦྱིན་པའི་ཕྱིར་བརྒྱ་བྱིན་གྱི་ཆུང་མ་ཐིག་ལེ་མཆོག མ་ནི་སྔགས་འདིས་བཀུག་པ་ཉིད་དོ། །དོན་
ལྔ་ལས། གཉིས་པ་ རྗེས་འཇུག་གི་ཕྲིན་ལས་ཇི་ལྟར་བསྒྲུབ་པའི་དོན་ནི།་ བཟླས་པ་ཁྲི་ཡིས་འགུགས་པའི་ལས་འགྲུབ་ལ་
ཞེས་བྱ་བ་སྟེ་བསྙེན་སྒྲུབ་གཉིས་སྔོན་དུ་སོང་ནས་ལས་ལ་སྦྱོར་བའི་སྐབས་སུའོ། །འདི་མན་ཆད་ནི་བཟླས་པའི་
མན་ངག་སྟེ། སྔགས་དག་ཅིང་_གསལ་བ་ནི་གོ་བ། རིང་བ་ནི་རིག་བྱེད་འདོན་པ་ལྟར་རིང་བ་རྣམས་ཀྱང་གཞན་གྱི་
བས་ཤིན་ཏུ་རིང་ལ། ཐུང་བ་རྣམས་ཀྱང་གཞན་ལས་རིང་བའི་ཚད་ཙམ་དུ་འདོན་པའོ། །དབྱངས་བཟང་བ་ནི་རིང་



184
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཐུང་དང་དྲག་གཞན་ལ་སོགས་པ་ཐམས་ཅད་ཕྱེད་པ་ཡིན་ནོ། །ཀྱེའི་རྡོ་རྗེ་སྦྱོར་ལྡན་པས་ནི་ལྷའི་ང་རྒྱལ་དང་མ་བྲལ་
བས་ལྷ་ཉིད་ལ་དམིགས་པའམ། འཁོར་བའམ། སྤྲོ་བསྡུའམ། འགོག་པའམ། ཤུ་བུའམ། རྡོ་རྗེའི་ཕྲིན་ལས་
ལ་དམིགས་པའི་བཟླས་པ་བྱའོ། །དེས་ལས་ཀྱི་ཕྱག་རྒྱ་བཙུན་མོ་ཐམས་ཅད་དགུག་པར་བྱེད་དོ། །འབུམ་ནི་བསྙེན་པའི་དུས་ཏེ་འདི་
ནི་རྫོགས་ལྡན་ལ་དགོངས་པ་ཡིན་ལ། རྩོད་དུས་སུ་ནི་བཞི་འབུམ་མམ་བརྒྱད་འབུམ་བྱས་ལ་སྒྲུབ་པ་སྔོན་དུ་སོང་
ནས་ལས་ལ་སྦྱར་བར་བྱའོ། དེ་ཡང་བཟླ་བ་པོའི་རྣལ་འབྱོར་པ་བདག་ཉིད་ཀྱེའི་རྡོ་རྗེའི་རྣལ་འབྱོར་ཅན་གྱིས་འགྲུབ་བམ་མི་འགྲུབ་སྙམ་པའི་དོགས་པ་
མེད་པའི་ནི་སེམས་ཀྱིས་ནི་བཟླས་ཏེ་སྔགས་འདི་ཡིས་དོན་དུ་གཉེར་བའི་ལས་རྣམས་ཐམས་ཅད་འགྲུབ་པར་བྱེད་དོ། །གསུམ་པའམ་ ལྔ་པ་སྔགས་
དངོས་བཏུ་བ་ནི། སྤྱིར་ལུས་དང་ཡན་ལག་གི་བཏུ་བ། བཟློག་སྟེ་བཏུ་བ། སྤེལ་ཏེ་བཏུ་བ། ཚིགས་སུ་བཅད་
པའི་བཏུ་བ་སྟེ་ཚུལ་བཞི་ཡོད་པ་ལས། དང་པོ་ནི་སྡེ་ཚན་ལས་བཏུ་བ་དང་། ས་བོན་ལས་བཏུ་བ་དང་། འཁོར་
ལོ་ལས་བཏུ་བ་དང་གསུམ་ཡིན་པ་ལས། དང་པོ་གཉིས་འོག་ལེའུ་དགུ་པ་ནས་འབྱུང་། འཁོར་བ་དང་བཟློག་པ་
དང་སྤེལ་བ་གསུམ་ཐིག་ལེའི་སྐོར་དང་བདེ་མཆོག་ལས་འབྱུང༌། ཚིགས་སུ་བཅད་པའི་བཏུ་བ་ནི་རྡོ་རྗེ་ཕྲེང་བ་དང་
དགོངས་པ་ལུང་སྟོན་པའི་རྒྱུད་ལས་ཀྱང་འབྱུང་ལ་རྩ་བའི་སྔགས་འདིའང་དེའི་བཏུ་ལུགས་ཡིན་ནོ། །དེ་ལ་རིག་
བྱེད་ ཀྱི་ཡི་གེ་བཞི་པོ་རྣམས་ཀྱི་དང་པོ་ ཨོ་སྦྱིན་ཞེས་བྱ་བ་འདི་ལ་སློབ་དཔོན་སྦྱང་དཀའ་ཟླ་བས་ངེས་བརྗོད་ནི་ཨོ། སྙན་
དངགས་ནི་ཨུ། སྲིད་སྲུང་ནི་ཨཾ། མཆོད་སྦྱིན་ནི་ཨ་སྟེ་ཡི་གེ་བཞི་པོའི་ཚད་དུ་འདྲེན་པའོ་ཞེས་གསུང་ངོ༌། །བླ་
མ་རྗེ་བཙུན་ནི་ཨོ་ཡི་གེ་བཞིའི་ཚད་དུ་འདྲེན་པ་ལ་བཞེད་དོ། །དེ་ལ་ ཟླ་བ་ཕྱེད་པ་དང་ཐིག་ལེ ས་རྣམ་པར་བརྒྱན་པས་ནི་
ཨོཾ་སྟེ་ཨོ་ཞེས་བྱ་བར་འགྱུར་རོ། །དེ་ནས་ཞེས་བྱ་བ་ལ་སོགས་པ་ནི་སྔགས་དག་པར་བྱེད་པ་སྟེ། དེ་ལ་སྤྱིར་རྗེས་
སུ་བསྔགས་པའི་ཚིག་བཅད་ནི་ཡི་གེ་བཅུ་དྲུག་ལ་རྐང་པ་གཉིས་ཏེ་དེ་ལ་ཤད་གཅིག་བྱེད། དེ་ནས་ཡང་ཡི་གེ་བཅུ་
དྲུག་རྫོགས་ནས་ཚིགས་སུ་བཅད་པ་གཅིག་ཏུ་ལངས་ཙམ་ན་ཤད་གཉིས་བྱེད། དེས་ན་བློ་ཀ་གཅིག་ལ་ཡི་གེ་སུམ་
ཅུ་སོ་གཉིས་འབྱུང་བ་ལས་འདིར་རྐང་པ་བརྒྱད་ལ་ཡི་གེ་དྲུག་ཅུ་རྩ་བཞི་འབྱུང་དགོས་པ་ལ་སྔགས་ཀྱི་ངོ་བོ་ལ་ཡི་གེ་
དྲུག་ཅུ་ལས་མེད་པས། པཉུད་ཅེས་བྱ་བ་དེ་ནས་ཡི་གེ་གཉིས་དང་། ཏ་ད་ནུ་ཞེས་བྱ་བ་དེའི་རྗེས་ལ་ཡི་གེ་གཉིས་
ཏེ་ཡི་གེ་བཞི་ཁ་བསྐངས་ཏེ་ཚིགས་སུ་བཅད་པར་བྱས་པས་ཆད་ལྷག་མེད་པར་འགྱུར་ལ། ཟློས་པའི་དུས་སུ་ཡི་གེ་
བཞི་བོར་ཏེ་བཟླས་པས་དག་པར་འགྱུར་བ་ཡིན་ནོ། ཨཉྫ་ན་ནཱ་ཡ་ཞེས་པ་ཞལ་བརྒྱད་པ་ཅན། པོ་ག་ལོནྡྷ་ཀེཤ་ཝཏྟཱ་ནེ། དབུ་སྐྲ་སེར་པོ་
གྱེན་དུ་བརྗེས་པ་ཅན། ཙ་ཏུར་བིཤ་ཏི་ནེ་ཏྲཱ་ཡ་ཉི་ཤུ་རྩ་བཞིའི་སྤྱན་ཅན། ཏེ་དེ་ནུ་ཞེས་པའི་ཡི་གེ་གསུམ་སྔར་བཤད་པ་བཞིན་དོར་ནས། ཁོཌ་ཤ་བྷུ་ཛཱ་ཡ་བཅུ་
དྲུག་པའི་ཕྱག་ཅན། ཀྲིpཛཱིམཱུ་ཏ་ཝ་པུ་ཥེ་སྐུ་མདོག་ཆར་སྤྲིན་ལྟར་གནག་པ། ཀ་པཱ་ལ་མཱ་ལ་ཨ་ནེ་ཀནྡྷ་རི་ཎེ་ཐོད་པའི་ཕྲེང་བའི་དུ་མ་འཇོག་པ། ཨཱདྷ་མ་ཏ་
ཀཱ་ར་ཙིཏྟཱ་ཡ་བདག་ཉིད་ཀྱི་ཐུགས་ཁོང་ནས་འཁྲུགས་པ། ཨདྷེནྡྷ་དམ་སྦི་ནི་མཆེ་བ་ཟླ་བ་ཕྱེད་པ་ལྟ་བུའོ། །དེ་ཡན་ཆད་ནི་སྐུ་ཡི་རྣམ་པ་གསལ་བ།དབ་པའི་
སྔགས་ཏེ་རྐང་པ་བརྒྱད་དོ། །མཱ་ར་ནས་སྭཱ་ཧཱའི་བར་ལ་ཡང་ཡི་གེ་དྲུག་ཅུ་རྩ་བཞི་ཡོད་དེ། དེ་ཡང་སཥ་ཡི་གེ་གཉིས་
དང་། ག་རཱ་ན་ཡི་གེ་གཉིས་དང་། ཨཉྫ་ཡི་གེ་གཉིས་དང་། ཀཱན་ཡི་གེ་གཅིག་དང་། ཏུན་ཡི་གེ་གཅིག་ཡིན་



185
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པ་རྣམས་འདྲི་བའི་དུས་སུ་ཁ་ཕྲལ་བར་མི་བྱ་སྟེ། ཟློས་པའི་ཚེ་ན་ཡི་གེ་གཉིས་པ་རྣམས་གསུམ་པའི་སྒྲ་ཅུང་ཟད་
འདྲ་བར་འདོན་པ་ཡིན་ཏེ། མདོར་ན་བཀླག་ཐབས་ནི་བླ་མ་ལས་བསླབ་པར་བྱའོ། དེ་ཡང་ཨོ་སྔགས་ཀྱི་མགོ་འདྲེན་པ། མ་རཱ་
ཡ་མཱ་ར་ཡ་སོད་སོད། ཀཱ་ར་ཡ་ཀཱ་ར་ཡ་གྱིས་གྱིས། གརྫ་ཡ་གརྫ་ཡ་སྒྲོགས་སྒྲོགས། ཏརྫ་ཡ་ཏརྫ་ཡ་གཏོགས་གཏོགས། ཤོ་ཥ་ཡ་ཤོ་ཥ་ཡ་སྐོམ་
སྐོམ། སཔྟ་སཱག་རཱན་རྒྱ་མཚོ་བདུན། བནྡྷ་བནྡྷ་ཆིངས་ཆིངས། ན་ག་ཨཏྨཀཱན་ཀླུ་བརྒྱད། གྲིཏྣ་གྲིཏྣ་ཟུང་ཟུང་། ཤ་ཏཱ་ན་ཞེས་པ་དགྲ་བོ་སྟེ་དེ་དག་ནི་
འཕྲིན་ལས་བསྐུལ་བའི་སྔགས་སོ། །དེའི་ཚེ་སྐུ་ལས་སྤྲུལ་པ་དཔག་ཏུ་མེད་པ་སྤྲོས་ནས་སེམས་ཅན་གྱི་དོན་མཛད་པར་བསམ་མོ་གསུངས། །ཧ་ཧཱ་ལ་
སོགས་པ་ ཧི་ཧཱི་ཧུ་ཧུ་ཧེ་ཧི་ཧོ་ཧོ་ཧཾ་ཏཿ ཞེས་པ་ནི་ཡུམ་གྱི་ཨཱ་ལིའི་དོད་སྟེ་ཕོ་སྐད་ཀྱི་ཡི་གེ་ཧ་ལ་དབྱངས་བཅུ་གཉིས་སྦྱར་
བས་བཞད་པའི་ཉམས་བཅུ་གཉིས་སུ་འགྱུར་བ་ཡིན་ཏེ། རྟེན་འབྲེལ་བཅུ་གཉིས་མཚོན་པས། གསང་སྔགས་ཀྱི་དངོས་གཞི་
ལྟ་བུ་ཡིན་ནོ། ཕཊ་དགས་པ། སཱ་ཧཱ་ཞི་བའམ་གཞི་ཚུགས་ཤིག་པ་སྟེ་རྒྱས་པར་བཞི་བརྒྱད་དུ་ཤེས་པར་བྱ་སྟེ། །སྔགས་ཀྱི་ཚིག་གི་དོན་
ལྷག་མ་ནི་རྟོགས་པར་སླའོ། །གསུམ་པ་ དབང་མངོན་པར་འབྱུང་བ་ལ་ཞུས་ལན་གཉིས་ལས། དང་པོ་ནི་ཡབ་ཀྱི་རྩ་སྔགས་
གསུངས་པའི་རྗེས་དེ་ནས་ལྷ་མོ་བདག་མེད་མ་དེ་སྔགས་གསུངས་པས་དགྱེས་ནས་སྲུབ་པ་དང་སྲུབ་པའི་སྦྱོར་བ་ལས་དམ་དུ་འཁྱུད་པ་དང་ཞལ་གྱིས་ཙུམྦྷ་ན་
བྱེད་པས་མཆོད་ནས་ཡབ་ཀྱི་དཀྱིལ་འཁོར་ཡིད་དུ་འོང་བ་དང་དེར་ཇི་ལྟར་དབང་བསྐུར་བའི་ཚུལ་ཞུས་སོ། ལན་ལ་དོན་གསུམ་སྟེ། དཀྱིལ་
འཁོར་གྱི་བྱ་བ་དང༌། དེར་ སློབ་མ་གཞུག་པ་དང༌། དབང་བསྐུར་བའོ། །དང་པོ་ལ་གཉིས། ཇི་ལྟར་གསུང་
ཚུལ། གང་གསུངས་པའི་དོན་ནོ། །དང་པོ་ནི་བདག་མེད་མས་ཞུས་པ་དེ་ལ་སྟོན་པ་ཀྱེའི་རྡོ་རྗེ་ཡེ་ཤེས་ཆེན་པོ་དང་ལྡན་པས་རྡོ་རྗེ་དང་པདྨ་མཉམ་པར་སྦྱོར་
བའི་མཆོད་པ་བཞེས་ནས་དགྱེས་པའི་ཐུགས་ཀྱིས་བརྗོད་བྱའི་དོན་ལ་མཉམ་པར་བཞག་པས་ཡབ་ཉིད་ཀྱི་དཀྱིལ་འཁོར་བྲི་བའི་ཚུལ་སྟོན་པར་མཛད་དོ། །
གཉིས་པ་ལ་ལྔའི་དང་པོ་དཀྱིལ་འཁོར་གྱི་མཚན་ཉིད་ནི། ཡང་ས་བཅད་དེ་ལྟར་མ་ཕྱེད་ཀྱང་ཆོག་སྙམ་མོ། དེ་ལ་སྟོན་པ་ཞེས་བྱ་བ་
ལ་སོགས་པ་ བསྙེན་པ་ནས་ཐིག་གདབ་པའི་བར་སྔོན་དུ་སོང་བས། རྡུལ་མཚོན་གྱིས་བྲི་བར་བྱ་སྟེ། དེ་ཡང་ཕྱི་དབྱིབས་ཡུམ་གྱི་དཀྱིལ་འཁོར་དང་འདྲ་
བ་ལས་ཁྱད་པར་ནི། འཕར་མ་གཅིག་པ་སྟེ་པདྨ་འདབ་མ་བརྒྱད་པ་སྒོ་ཡི་བར་དུ་ཕྱེད་པ་གཅིག་དང་སྒོ་བཞི་པ་ཅན། རྩིག་པ་ལྔའི་ཁ་དོག་སྣ་ཚོགས་པའི་འོད་
ཀྱིས་ཡང་དག་པར་འཁྲུགས་ཤིང་སྒོ་བཞིར་རྟ་བབས་བཞི་དང་ཡང་དག་པར་ལྡན་ལ། ངོས་བཞིར་རྡོ་རྗེ་སྲད་བུ་སྟེ་ཐིག་བཞིས་རྣམ་པར་བརྒྱན་པ་དང་རྩིག་པ་
རེ་ཁཱ་ལྔ་དང་ཡང་དག་པར་ལྡན་པ། དེ་ནས་གྲ་བཞིར་བུམ་པ་གཉིས་གཉིས་ཏེ་བརྒྱད་པོ་བྲིའོ་ཞེས་པ་སྟེ། དེ་ལ་དབང་བསྐོར་བའི་ཆོ་ག་ཅི་
རིགས་པ་ཅིག་མངོན་རྟོགས་ལས་འབྱུང་བ་བཞིན་འདིར་བསྙད་ལ། གོང་ལེའུ་བཅུ་པར་གསུངས་པ་དང་མི་འདྲ་
བའི་ཁྱད་པར་འདི་དག་ཡིན་ནོ་ཞེས་ངོ་སྤྲད་པར་བྱའོ། །དེའང་ དཀྱིལ་འཁོར་གྱི་བྱ་བ་རྒྱུད་འདི་ན་མེད་པ་རྣམས་ནི་རྡོ་རྗེ་
གུར་དུ་བཙལ་བར་བྱ་ཞིང་། དེ་ནའང་མི་སྣང་བ་རྣམས་མང་དུ་རབ་ཏུ་བརྗོད་པས་ཅི་ཞིག་བྱ་སྟེ། ཇི་ལྟར་ཡོ་ག་དེ་ཉིད་བསྡུས་པ་ཡི་
དཀྱིལ་འཁོར་ཆོ་ག་དེ་བཞིན་དུ་འདིར་ཡང་བྱའོ། །ཞེས་འདི་ཉིད་ཀྱིས་ཁ་འཕངས་པས་ན་དེ་ཉིད་འདུས་པར་བལྟ་ལ། དེ་ནའང་མི་
གསལ་བ་གསང་བ་སྤྱི་རྒྱུད་ལས། གང་དག་ཏུ་ནི་སློབ་དཔོན་གྱི། །ལས་ཀྱི་ཆོ་ག་རྣམས་མེད་པ། །དེ་ནི་སྤྱི་ཡི་
རྒྱུད་དག་ལས། །གསུངས་པའི་ཆོ་ག་མཁས་པས་བསྟེན། །ཞེས་གསུངས་པས་དེར་བལྟའོ། །སྤྱིར་དུ་ཡང་
སློབ་དཔོན་ཀོངྐ་ནས། །སློབ་མ་དབང་བསྐུར་ཆོ་ག་ནི། །གང་ནའང་གཅིག་གིས་རྫོགས་པ་མེད། །དེ་ཕྱིར་
མཁས་པས་ཆོ་ག་ནི། །རྒྱུད་ཀུན་ལས་ནི་བཏུ་བར་བྱ། །ཞེས་གསུངས་སོ། །ལག་ཏུ་བླང་པའི་ཆོ་ག་ནི་དབང་གི་



186
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཆུ་བོའམ་བཟང་པོ་ཡོངས་སུ་བཟུང་བར་བལྟ་བར་བྱའོ། །གཉིས་པ་རྡུལ་ཚོན་ནི་ཤེས་པར་སླ་ལ། སྟེ་རབ་རིན་ཆེན་ལྔ་ཡི་
ཕྱེ་མ་སྟེ། དངུལ་དང་མུ་ཏིག་ལས་དཀར་པོ། གསེར་ལས་སེར་པོ། པདྨ་ར་ག་ལས་དམར་པོ། མརྒད་ལས་ལྗང་ཁུ། ཨིནྡྲ་ནི་ལ་ལས་སྔོན་པོ་ལ་སོགས་
པའམ། ཡང་ན་འབྲིང་འབྲས་ལ་སོགས་ཁ་བསྒྱུར་བའམ། གཞན་ཡང་སྔར་ལེའུ་གཉིས་པར་བཤད་པ་ལྟར་དུར་ཁྲོད་ཀྱི་ནི་སོ་ཕག་གམ་དེ་བཞིན་དུ་དུར་ཁྲོད་
ཀྱི་སོལ་བ་ལ་སོགས་པ་ཡིས་ཀྱང་བྲི་ཞིང་གཞལ་ཡས་ཁང་དེའི་དབུས་སུ་པདྨ་འདབ་མ་བརྒྱད་པ་སྙིང་པོ་དང་ལྟེ་བར་བཅས་པ་བྲིའོ། གསུམ་པ་ ལྷའི་
མཚན་མ་དགོད་པ་ལས་སྙིང་པོར་སྐྱེས་པ་ཞེས་བྱ་བ་ལ་སོགས་པ་ པདྨའི་སྙིང་པོ་སྟེ་ལྟེ་བར་སྐྱེས་པའི་ཐོད་པ་ཉིད་མདོག་དཀར་
པོ། ཆའམ་དུམ་བུ་ནི་གསུམ་པ་བྲི་ཞིང་དབང་ལྡན་དུ་ནི་ཤ་ར་བྷ་སྟེ་སེང་གེ་ར་ཅན་སྔོན་པོ། མེའི་མཚམས་སུ་དགེ་སློང་དཀར་པོ་བྲི་ལ། བདེན་བྲལ་དུ་ནི་
འཁོར་ལོ་སྔོན་པོ་བྲི་བ་དང་རླུང་དུ་རིགས་ཀྱི་བདག་པོ་སྟེ་རྡོ་རྗེ་ཁྲ་བོ་བྲིའོ། །ཤར་སྒོའི་པད་འདབ་ལ་དེ་བཞིན་དུ་གྲི་གུག་སྔོན་པོ་ཉིད་དང་། གཡས་སུ་སྟེ་ལྷོར་
ཅང་ཏེའུ་དམར་པོ་བྲི་བ་ཉིད་དང་། ནུབ་ཏུ་རུས་སྦལ་སེར་པོ་བྲི་བ་ཉིད་དང་། ལྟོ་ཕྱེ་ལྗང་ཁུ་ནི་བྱང་དུ་བྲི་བ་དེ་བཞིན་ནོ། ལྷ་མོ་རྣམས་ཀྱི་ཁ་དོག་སོ་སོའི་དབྱེ་
བ་ཡིས་ཕྱག་མཚན་བརྒྱད་ཀྱང་ལྷ་མོའི་ཁ་དོག་བཞིན་དུ་བྲི་བར་རབ་ཏུ་གྲགས་སོ། །དབུས་སུ་ཐོད་པ་དཀར་པོ་ཡང་ཕྱག་མཚན་སྣ་ཚོགས་མཚོན་པས་དཔྲལ་
བར་སྣ་ཚོགས་རྡོ་རྗེས་མཚན་པ་ཉིད་དང་ཡུམ་གྱི་ཕྱག་མཚན་གྲི་གུག་དང་བཅས་པ་བྲི་བར་བྱའོ་ཞེས་སོ། །དེ་ནི། གསང་བ་སྤྱི་རྒྱུད་ལས། །
དང་པོ་གཟུགས་སུ་བྲི་བར་བྱ། །གཉིས་པ་ཕྱག་རྒྱུར་བྲི་བར་བཤད། །གསུམ་པ་གདན་དུ་ཡང་དག་བརྟག །ཅེས་
གསུངས་ལ་གཟུགས་དང་། གདན་གྱི་སྐྱོན་ཡང་མང་དུ་གསུངས་ཏེ། དེས་ན་ཕྱག་རྒྱའི་གཟུགས་སུ་བྲི། །ཞེས་
གསུངས་སོ། བཞི་པ་བུམ་པ་དབུལ་བ་ནི། དེ་ནས་གཙོ་བོའི་རྣམ་རྒྱལ་གྱི་བུམ་པ་ཉིད་དང་། འཁོར་རྣམས་དང་ལས་ཐམས་ཅད་པའི་བུམ་པ་ནི་ཡལ་
གའི་རྩེ་མོ་སྟེ་འབྲས་བུ་ཅན་གྱི་ཤིང་གི་ཁ་བརྒྱན་དང་། གོས་བཟང་པོའི་མགུལ་ཆིངས་ཅན་ལྟོ་བ་རིན་ཆེན་ལྔ་དང་དེས་མཚོན་ནས་སྨན་ལྔ། འབྲས་བུ་
ལྔ། དྲི་ལྔ། སྙིང་པོ་ལྔ་ལ་སོགས་པ་དང་ཆུས་གང་བ། སཱ་ལུ་སྐྱེས་པ་སྟེ་ཤ་ཆེན་ལ་སོགས་པ་བདུད་རྩི་རི་ལུ་དང་བཅས་པས་ཡོངས་སུ་གང་བ་དཀྱིལ་
འཁོར་གྱི་འཁོར་ཡུག་ཏུ་གཞག་པར་བྱའོ། །ལྔ་པ་.དཀྱིལ་འཁོར་སྒྲུབ་པའི་རྟེན་རིག་མ་གཞུག་པ་ལ་གཉིས། གང་བསྟེན་པའི་རིག་མ། ཇི་ལྟར་
བསྟེན་པའི་ཚུལ་ལོ། །དང་པོ་ལ་གཉིས་ལས། མཚན་ཉིད་ནི། དབང་དུས་སུ་འང་འཚོ་གཙོ་ཆེ་བས་ལོ་བཅུ་གཉིས་མའམ་ཡང་ན་བཅུ་ཚན་གཉིས་ཏེ་ཉི་ཤུ་
མ། བརྒྱད་གཉིས་ནི་བཅུ་དྲུག་སྟེ་དེ་དག་ལོན་པ་ཡི་རིག་མ་བདེ་བ་ཆེན་པོ་བསྐྱེད་པ་བརྒྱད་པོ་ཉིད་དོ་ཤལ་དང་རྐང་གདུབ་ལ་སོགས་པའི་རྒྱན་གྱིས་བརྒྱན་ནས་
བྱང་ཆུབ་སེམས་ཀྱི་དཀྱིལ་འཁོར་སྒྲུབ་པའི་རྟེན་དུ་ནི་རབ་ཏུ་གཞུག་གོ །གཉིས་པ་དབྱེ་བའི་སྐབས་སུ་རྡོ་རྗེ་སློབ་དཔོན་རྟོགས་པ་དང་ལྡན་
ཞིང་བསྟན་པ་ལ་སྨོད་པའི་འཇིགས་པ་མེད་ན་ནི་དངོས་ཀྱི་ཕྱག་རྒྱ་ཡིན་ལ། དེ་མ་ཡིན་ན་ཡེ་ཤེས་ཀྱི་ཕྱག་རྒྱ་ཡིན་
ཏེ། ཁ་སྦྱོར་ལས། བསྟན་པ་ལ་སྨོད་པའི་འཇིགས་པ་དང་སྐྱེ་བོ་གདུག་པ་ཅན་གྱི་ནང་དུ་ནི་རྣལ་འབྱོར་པ་རང་གི་
སེམས་འབའ་ཞིག་ལ་ལྷག་པར་མོས་པ་མངོན་དུ་བྱའོ་ཞེས་གསུངས་སོ། །དངོས་ཀྱི་ཕྱག་རྒྱ་ནི་མ་ལ་སོགས་པ་ལ་
སྒྲ་ཇི་བཞིན་པ་དང་ཇི་བཞིན་མ་ཡིན་པ་དང་། ཡོན་ཏན་གྱི་ལྡོག་པ་ལ་སྦྱར་བ་རྣམས་སྔར་བསྟན་ཟིན་ལ། དབང་གི་
ཡོན་ཏན་དང་སྦྱར་ན་བྲམ་ཟེ་མོ་ལ་སོགས་པ་རེ་རེའི་སྟེང་ན་ཡང་དབང་གིས་ཕྱེ་བའི་ཡོན་ཏན་བརྒྱད་བརྒྱད་ཡོད་
དེ། བྲམ་ཟེ་མོ་ལྟ་བུ་གཅིག་གསང་དབང་གི་རྟེན་དུ་གྱུར་ན་མ། ཤེས་རབ་ཡེ་ཤེས་ཀྱི་རྟེན་ལ་སྲིང་མོ། བདག་
གིས་དབང་བསྐུར་བ་ལ་བུ་མོ། བདག་གི་ཕྱག་རྒྱས་དབང་བསྐུར་བ་ནི་སྲིང་མོའི་བུ་མོ། བདག་གི་གསང་དབང་
གི་རྟེན་དང་དུས་གཅིག་དབང་ཐོབ་པའི་སྒྲུབ་པ་པོ་དེའི་ཕྱག་རྒྱ་ནི་ཞང་པོའི་ཆུང་མ། བདག་གི་གསང་དབང་གི་རྟེན་
དང་དུས་གཅིག་ཏུ་གསང་དབང་ཐོབ་པ་དེ་མའི་སྤུན། བླ་མས་གསང་དབང་ཐོབ་པའི་རྟེན་དེ་སྒྲུག་མོ། བླ་མས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
187
ཤེས་རབ་ཡེ་ཤེས་བླངས་པའི་རྟེན་དེ་ཕའི་སྲིང་མོའོ། བདག་གི་ཕྱག་རྒྱས་དབང་ཐོབ་པའི་བླ་མའི་ཕྱག་རྒྱ་ནི་སྒྱུག་མོ་དང་། །གཞུང་ཁ་
ཅིག་ལས་མནའ་མ་ཞེས་འབྱུང་བ་ནི་བདག་དང་གསང་དབང་དུས་གཅིག་ཐོབ་པའི་སྒྲུབ་པ་པོ་དེའི་ཕྱག་རྒྱ་ཡིན་
ཏེ། དེ་ལྟ་ན་ཕའི་སྲིང་མོ་ནི་མ་ཉིད་ཡིན་པས་འདི་མི་དགོས་སོ། དེ་ལྟར་རིག་མ་བརྒྱད་དུ་རབ་ཏུ་གྲགས་སོ། །གཉིས་པ་ཇི་ལྟར་
བསྟེན་ཚུལ་ལ་གསུམ། བསྟེན་ཚུལ་མདོར་བསྟན་པ་དང་། བསྟེན་པའི་བྱ་བ། བསྟེན་ཚུལ་རྒྱས་པར་བཤད་པའོ། །དང་པོ་ནི། དེ་དག་བསྟེན་པའི་ཚུལ་
ལག་པས་དམ་དུ་འཁྱུད་པ་དང་། ཁ་ཡི་ཙུམྦྷ་ན་མཛད་པས་ཕྱག་རྒྱ་འདི་རྣམས་རྣལ་འབྱོར་པ་ཡིས་ལྷན་སྐྱེས་ཀྱི་ཉམས་མྱོང་བསྐྱེད་ཅིང་དཀྱིལ་འཁོར་སྒྲུབ་པའི་
ཚུལ་གྱིས་མཆོད་པར་བྱའོ། །གཉིས་པ་ནི། སྙོམས་འཇུག་གི་སྦྱོར་བ། དེ་ལས་བྱུང་བའི་ག་པུར་ རང་གི་ལྕེ་ལ་མྱོང་ཞིང་བཏུང་བ་ཉིད
དང་། །ཅེས་བྱ་བ་ལ་_ག་པུར་དེས་ནི་དཀྱིལ་འཁོར་སྒྲུབ་པའི་ཕྱིར་བསང་གཏོར་བྱ་ཞིང༌། དེ་ནས་ལྷག་མ་རྣམས་གྲོགས་རྣལ་འབྱོར་པ་རྣམས་ཀྱིས་ལྕེ་
ལ་མྱང་བས་བཏུང་བར་བྱའོ་ཞེས་སོགས་པ་ལ། འདིར་བྱང་ཆུབ་ཀྱི་སེམས་གཏང་བའི་དུས་ལྔ་སྟེ། གསང་བའི་དབང་
བསྐུར་བ་དང་། བདུད་རྩིའི་རི་ལུ་བསྒྲུབ་པ་དང་། དཀྱིལ་འཁོར་སྒྲུབ་པའི་སྐབས་སུ་བདག་གི་ལྕེ་ལ་བདུད་རྩི་
མྱང་བ་དང༌། དཀྱིལ་འཁོར་ལ་བསང་གཏོར་བྱ་བ་དང་། རྣལ་འབྱོར་པ་རྣམས་ལ་ཡང་སྦྱིན་པའོ། །དེ་ལྟར་ན་དེ་
གསུམ་ཀ་ཡང་དཀྱིལ་འཁོར་བསྒྲུབ་པའི་དུས་གཅིག་ཏུ་འགྱུར་བས་གཏང་བའི་དུས་གསུམ་ཡིན་ནོ། དེའི་ཕན་ཡོན་ནི་བདེ་
བ་ཆེན་པོའི་དངོས་གྲུབ་མྱུར་དུ་ཐོབ་པར་འགྱུར་རོ། །གསུམ་པ་ནི་ཕྱག་རྒྱ་བསྟེན་པའི་དུས་དེ་ལ་བྱང་ཆུབ་ཀྱི་སེམས་སྒྲུབ་པའི་རིམ་འགྲོར་བདག་དང་ཕྱག་རྒྱས་
ཆང་ཡང་བཏུང་བར་བྱ་ཞིང༌། ཤ་ཕལ་པའམ་གོ་ཀུ་ལ་སོགས་པའི་ཤ་དང་སཱ་ལུ་སྐྱེས་པ་སྟེ་ཤ་ཆེན་ཡང་བཟའ་ཞིང་ཕྱག་རྒྱ་དེ་ཡང་གོས་དང་བྲལ་བར་བྱས་
ནས་བྷ་གར་ཙུཝ་ཡང་ཡང་བྱ་བ་དང་ཕྱག་རྒྱ་དེས་ཀྱང་སྐད་ཅིག་མ་གསུམ་པ་ལ་བོ་ལ་གཞིབ་པར་བྱ་ཞིང་སྔོན་དུ་བློ་སྦྱང་བའི་ཕྱིར་ལུས་ཀྱི་གར་བྱ། ངག་གི་གླུ་
ཡང་བླང་བར་བྱ། སྐད་ཅིག་མ་གཉིས་པ་ལ་བོ་ལ་དང་ཀཀྐོ་ལ་སྦྱར་ནས་དུས་གསུམ་པ་ལ་དེ་ལ་རྩེད་མོ་རྩེ་བར་བྱའོ། གཉིས་པ་དེར་སློབ་མ་གཞུག་པ་
ནི། དེ་ནས་མཚན་མོ་ཐུན་ཚོད་གཉིས་པ་ལ་གདོང་གཡོགས་ཀྱི་གོས་ཀྱིས་སློབ་མའི་མིག་གཉིས་བཀབ་ནས་སུ་དཀྱིལ་འཁོར་དེར་ནི་ཕྱི་དང་ནང་གི་འཇུག་པས་
སློབ་མ་གཞུག་པ་ཉིད་བྱ་སྟེ། དེའི་ཕྱི་ནས་དཀྱིལ་འཁོར་རབ་ཏུ་བསྟན་པར་བྱའོ། །གསུམ་པ་དབང་བསྐུར་བ་ལ་གསུམ། དབང་སྤྱིར་བསྟན་པ། ཚིག་གི་
བཞི་པ་ངོ་སྤྲོད་པ། ཤེས་རབ་ཡེ་ཤེས་རྒྱས་པར་བཤད་པའོ། །དང་པོ་ནི་དུས་མཚན་མོ་དང་གནས་སྐལ་བ་དང་མི་ལྡན་པའི་སྐྱེ་བོ་མེད་པའི་ཁྱིམ་དུ་རྡོ་རྗེ་སློབ་
དཔོན་ལ་སོགས་པའི་དབང་བཞིར་རབ་ཏུ་ཕྱེ་ནས་དབང་གི་ཆོ་ག་ནི་རྒྱུད་རྒྱས་པར་ཇི་ལྟར་གསུངས་པ་ཉིད་བཞིན་དུ་སློབ་མ་དེ་ལ་དབང་བཞི་ནི་སྦྱིན་པར་བྱའོ། །
དབང་རེ་རེའི་སྔོན་དུའང་ཇི་ལྟར་བླ་མ་ལ་མཆོད་པ་དང་བསྟོད་པ་བྱ་བར་བཤད་པ་རྣམས་སློབ་མ་བཟང་པོས་སྔར་ལེའུ་གསུམ་པར་བསྟན་པ་ལྟར་ཤེས་པར་
བྱའོ། །གཉིས་པ་ནི། དབང་གསུམ་པའི་ཡེ་ཤེས་དེ་ཉིད་སློབ་མ་དེ་ལ་ཚིག་གི་བཞི་པས་བསྟན་པ་ནི་དབང་བཞི་པའོ། །གསུམ་པ་ལ་གསུམ། ཡེ་ཤེས་སྐྱེ་
བའི་དུས། ཡེ་ཤེས་ཀྱི་མཚན་ཉིད། མ་ནིང་གི་དབང་ངོ༌། །དང་པོ་ནི། དགའ་བྲལ་གྱི་དགའ་བ་དང་པོར་སོང་ཞིང་དགའ་བ་གསུམ་ལས་མཆོག་ཏུ་གྱུར་པ་
ལྷན་སྐྱེས་ཡིན་ལ། དེའི་མཐའ་ཅན་ཏེ་ལྷན་སྐྱེས་ཀྱི་དུས་སུ་སྐྱེ་བའོ། །དེ་ནི་བྱ་སྤྱོད་ལ་སོགས་པ་འོག་མ་ཐམས་ཅད་ཀྱི་རྒྱུད་དུ་སྦས་ཤིང་དེར་མ་ཟད་སྐད་ཅིག་
མ་གོང་མ་གསུམ་དུའང་སྦས་པ་སྟེ་གསལ་བར་མ་གསུངས་སོ། །འོ་ན་གང་དུ་ཕྱེ་ཞེ་ན། རྒྱུད་སྡེ་བཞིའི་མཐའི་རྣལ་འབྱོར་ཆེན་པོ་དེའི་ཡང་མཐའ་གཉིས་སུ་
མེད་པའི་རྒྱུད་ཀྱེའི་རྡོ་རྗེ་རུ་ཕྱེ་བ་ཉིད་དམ། ཡང་ན་སྐད་ཅིག་མ་རྣམས་ཀྱི་མཐའ་སྐད་ཅིག་མ་བཞི་པ་དེའི་ཡང་མཐའ་མཚན་བྲལ་གྱི་མཚན་བྲལ་དུ་སྐྱེ་ཞིང་
རྟོགས་པ་ཉིད་དོ། །གཞན་ཡང་། མཐའ་དང་མཐའ་རུ་ཞེས་སྦྱར་ལ། དེའང་རྩ་དབུ་མའི་མར་མཐའ་ཐབས་ཀྱི་རིགས་བདག་གི་ཁ་དང་། མཐའ་རུ་སྟེ་
ཤེས་རབ་ཀྱི་རྩ་མཛེས་པའི་སྤྱི་བོར་ཕྱེ་བ་ཉིད་དེ་བྱང་ཆུབ་ཀྱི་སེམས་གཉིས་འདྲེས་པའི་སྐད་ཅིག་ལ་མངོན་དུ་གྱུར་པའོ་ཞེས་ཀྱང་འཆད་དོ། །གཉིས་པ་ཡེ་ཤེས་
ཀྱི་མཚན་ཉིད་ལ་ཞུས་པ་ནི། རྡོ་རྗེ་མཆོད་པ་སྟེ་སྙོམས་འཇུག་གི་བདེ་བ་དེ་ཁོ་ན་ཉིད་ཀྱི་མཆོད་པ་རབ་ཏུ་སྦྱར་ནས་ཀྱེའི་རྡོ་རྗེ་དེ་ལ་ལྷ་མོ་བདག་མེད་མ་དེས་ཞུས་
པ། བདེ་བ་ཆེན་པོ་ལ་རོལ་བས་ལྷ་ཞེས་བོས་ནས། མཚན་ཉིད་དང་བྲལ་བ་དེའི་སྐད་ཅིག་ལ་ཉམས་སུ་མྱོང་བའི་ཡེ་ཤེས་ཇི་ལྟར་ལགས་པ་གཙོ་བོ་ཆེན་པོས་
བཤད་དུ་གསོལ་ཞེས་སོ། །གཉིས་པ་ལན་ལ། རང་བཞིན་ལྷན་སྐྱེས་ལ་སྦྱར་ན། བཅོམ་ལྡན་འདས་ཀྱིས་བཀའ་སྩལ་པ། སྐད་ཅིག་བཞི་པའི་སྐབས་དེར་
ནི་ཐོག་མ་སྐྱེ་བ་མེད། དབུས་གནས་པ་མེད། མཐར་འགག་པ་མེད་དེ་དུས་གསུམ་གྱི་སྤྲོས་པ་དང་བྲལ་བའོ། །དེས་ན་སྲིད་པ་འཁོར་བ་མེད་ལ་དེ་མེད་པས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
188
འཁོར་བ་ཟད་པའི་མྱ་ངན་ལས་འདས་པའང་མེད་དོ། །དེ་ལྟར་དོན་དམ་པར་དུས་གསུམ་དང་སྲིད་ཞི་སོགས་དང་བྲལ་བའི་རང་བཞིན་ཉིད་ནི་མཆོག་ཏུ་བདེ་བ་
ཆེན་པོ་ཉིད་དེ་སྡུག་བསྔལ་གྱི་ངོ་བོ་མཚན་རྟོག་ཐམས་ཅད་དང་བྲལ་བའི་ཕྱིར་རོ། །དེའི་ཕྱིར་ཁྱད་པར་གཞན་ཡང་བདག་སྟེ་འཛིན་པ་མེད་ཅིང་། གཞན་སྟེ་
གཟུང་བ་མེད་པ་ཉིད་དེ། གཟུང་འཛིན་སོགས་ཀྱི་སྤྲོས་པ་དང་བྲལ་བའི་ཕྱིར་རོ། །དེ་ཉིད་ཞུ་བདེ་ལྷན་སྐྱེས་ལ་སྦྱར་ན། དགའ་བ་དང་པོ་གསུམ་སྤངས་པའི་
དུས་དེར་ནི། ཐོག་མར་དགའ་བ་དབུས་མཆོག་དགའ། མཐའ་དགའ་བྲལ་གྱི་རྟོག་པ་མེད་ཅིང་། བྱང་ཆུབ་ཀྱི་སེམས་ཕྱེད་ནང་ན་མི་གནས་པས་སྲིད་པ་མེད་
ལ། ཕྱེད་ཕྱི་རོལ་ན་མི་གནས་པས་མྱ་ངན་ལས་འདས་པའང་མེད་པའམ་སྲིད་པ་སྟེ་དགའ་བ་དང་པོ་གཉིས་མེད་ཅིང་། མྱ་ངན་ལས་འདས་པ་སྟེ་དགའ་བྲལ་
ཡང་མེད་ལ། དེས་ན་བདག་ཏུ་ཞེན་པ་མེད་ཅིང་། གཞན་དུ་ཞེན་པ་ཙམ་ཡང་མེད་པ་ཉིད་ཀྱིས་ལྷན་སྐྱེས་འདི་ནི་མཆོག་ཏུ་བདེ་བ་ཆེན་པོ་དང་སྟོང་པ་ཟུང་དུ་
འཇུག་པ་ཉིད་དོ། །དེ་ལས་.།དགའ་བྲལ་དང་པོའི་མཆོག་མཐའ་ཅན། །ཞེས་པ་ལ་ལྷན་སྐྱེས་གསུམ་པར་འདོད་པ་ནི་གོང་
དུ་སུན་ཕྱུང་ཟིན་ཏོ། །གསུམ་པ་མ་ནིང་གི་དབང་ནི། ལོངས་སྤྱོད་ཀྱི་ནི་རླབས་གཉིས་ལ། །ཞེས་བྱ་བ་ནི་ཁ་ཅིག་གསང་
དབང་དུ་འཆད་པ་དང༌། ཁ་ཅིག་ཤེས་རབ་ཡེ་ཤེས་སུ་འཆད་པ་ལས་འདིར་བླ་མ་རྣམས་ནི་ནང་ལྟར་བཤད་པའི་མ་
ནིང་གི་དབང་ཞེས་བྱ་བ་དགེ་སློང་བསླབ་པས་བཅིངས་པ་དང་། རྒན་པོ་སྟོབས་མེད་པ་དང་། བྱིས་པ་སྦྱོར་བ་མི་
ཤེས་པ་རྣམས་ལ་དབང་གསུམ་པའི་ཡེ་ཤེས་ངོ་སྤྲད་པའི་ཕྱིར་སྟོན་པ་སྟེ། །འདི་ལ་གཉིས། ཇི་ལྟར་བྱ་བའི་ཐབས་དང་། དེ་ལས་
བྱུང་བའི་ཡེ་ཤེས་བརྗོད་བྲལ་དུ་བསྟན་པའོ། །དང་པོ་ནི། ལོངས་སྤྱོད་ཀྱི་ནི་རླབས་ཆེ་ཆུང་གི་རླུང་རྒྱུ་བའི་རྩ་གཉིས་ལ། རང་གི་ལག་པ་གཡས་
དང་། ལག་པ་གཞན་གཡོན་གྱི་མཐེ་བོང་དང་ནི་སྲིན་ལག་གིས་རྩ་དེ་གཉིས་ནི་རྣལ་འབྱོར་པ་ཡིས་རེས་འཇོག་ཏུ་བཙིར་ཏེ་དེ་ལས་བརྗོད་བྲལ་གྱི་ཡེ་ཤེས་སྐྱེ་
བར་འགྱུར་རོ། །གཉིས་པ་ནི། དེ་ལྟར་ལོངས་སྤྱོད་ཀྱི་རླབས་བཙིར་བ་དེ་ལས་ཡེ་ཤེས་ཅི་ལྟ་བུ་ཞིག་སྐྱེ་ཞེ་ན། གཞོན་ནུ་མ་ཡི་འཁྲིག་པའི་དགའ་བ་མྱོང་བ་
ཅི་ལྟ་བུའམ་སྐུག་པའི་རྨི་ལམ་ཇི་ལྟ་བ་བཞིན་དུ་མྱོང་བ་ལྟར་སྨྲ་མི་ཤེས་པའོ། །དུས་གང་གི་ཚེ་སྐྱེ་ཞེ་ན། དགའ་བ་གསུམ་ལས་མཆོག་གི་དགའ་བ་ནི་ལྷན་
སྐྱེས་ཡིན་ལ། དེའི་མཐའ་སྟེ་ལྷན་སྐྱེས་ཀྱི་ལྷན་སྐྱེས་དང་དགའ་བའི་རྒྱུ་དང་བྲལ་བའི་དང་པོར་འབྱུང་བས་དབུས་སུའོ། །ཡེ་ཤེས་དེའི་ངོ་བོ་ནི་སྤྲོས་པ་དང་
བྲལ་བས་སྟོང་པ་དང་བདེ་བ་དང་བཅས་པས་སྟོང་མིན་དང་ཟུང་དུ་འཇུག་པས་ཧེ་རུ་ཀ་སྟེ་བརྗོད་བྲལ་གྱི་ཡེ་ཤེས་སོ། དེའི་ལག་ཏུ་བླང་བ་བླ་མས་
སྟོན་པར་འགྱུར་རོ། །ཚིག་གི་དོན་ལྷག་མ་རྣམས་ནི་རྟོགས་པར་སླ་བས་ན་མ་ཕྱེའོ། །ཀྱེའི་རྡོ་རྗེའི་སྐུ་གསུང་ཐུགས་མངོན་
པར་འབྱུང་བ་སྟོན་པ་སྟེ་ལེའུ་ལྔ་པ་ཚིགས་སུ་བཅད་པ་བདུན་ཅུ་རྩ་གཉིས་ཀྱི་རྣམ་པར་བཤད་པ་བསྟན་ཟིན་ཏོ།། །།ད་
ནི་ལེའུ་དྲུག་པར་བཤད་པར་བྱ་སྟེ། དེ་ལ་གོང་དུ་རྒྱན་དྲུག་དང་བསྐྱེད་རིམ་གསུངས་ཀྱང་། རྒྱན་དྲུག་གི་དགོས་
པ་དང་བསྐྱེད་རིམ་གྱི་དམིགས་པ་གསལ་བའི་རྐྱེན་བྲིས་སྐུ་མ་གསུངས་པས་ན་དེ་བསྟན་ཏེ། ལེའུའི་འབྲེལ་ཅུང་
ཟད་ཙམ་མོ། །འདིའི་བརྗོད་བྱའི་དོན་ནི་སྤྱི་ཡིན་ལ། རྒྱན་སྤྱོད་པ་དང་འབྲེལ་ན་སྦས་པར་ཡང་འགྱུར་རོ། །རྗོད་
བྱེད་ཀྱི་སྒྲ་ཡན་ལག་གི་དོན་ཡིན་ལ། བོལྤ་དང་ནི་རཾ་སུའི་རྐང་པ་གཉིས་ནི་བསྡུས་པ་དང་ཡི་གེར་འགྱུར་དུ་རུང་
ངོ༌། །མངོན་པར་རྟོགས་པ་.ཐབས་ཀྱི་རྒྱུད་ཀྱི་གྲོགས་དམ་ཚིག་དང་སྡོམ་པ་ལས་བཟའ་བ་དང་མི་འབྲལ་བའི་དམ་ཚིག་ཡིན་
ལ། རྒྱན་དྲུག་ནི་སྤྱོད་པ་དང་ཡང་འབྲེལ་ལོ། །བཤད་པའི་རྒྱུ་རྡོ་རྗེ་གུར་ན་ནི་མི་སྣང་ལ། ཁ་སྦྱོར་གྱི་དགུ་པའི་
རབ་ཏུ་བྱེད་པ་འོག་མ་གཉིས་དང་འབྲེལ་ལོ། །རྩ་བའི་རྒྱུད་ཀྱི་ནི་ལེའུ་དྲུག་པར་རྒྱན་དྲུག་ཁ་བསྐངས་ལ། བྲིས་སྐུ་
ནི་ལེའུ་གསུམ་པ་དང་བརྒྱད་པ་དང་འདས་མ་ཐག་པའི་ལྔ་པ་སྟེ་བསྐྱེད་རིམ་སྟོན་པ་རྣམས་སུ་ཁ་བསྐང་ངོ༌། །
ལེའུའི་དོན་ལ་_གཉིས་ཏེ། ཕྱག་རྒྱའི་དགོས་པ་དང་། བྲིས་སྐུའི་ཆོ་གའོ། །དང་པོ་ལ་གཉིས། ཇི་ལྟར་གསུངས་པའི་ཚུལ། གང་གསུངས་པའི་
དོན་ནོ། །དང་པོ་ནི། སྐད་ཅིག་དང་པོ་ལ་ལྷ་མོ་བདག་མེད་མ་ལ་ནི་དམ་དུ་འཁྱུད་ཅིང་། སྐད་ཅིག་མ་གཉིས་པ་ལ་བོ་ལ་སྟེ་རྡོ་རྗེ་ཐོད་པ་སྟེ་པདྨར་བཅུག་ནས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
189
ནི་སྐད་ཅིག་དང་པོའི་འཕྲོས་དམ་དུ་ཀུ་ཙ་སྟེ་ནུ་མ་བཟུང་ནས་ནི་སྐད་ཅིག་མ་གསུམ་པ་ལ་སྐྱེས་པའི་མཐའ་རྡོ་རྗེ་ནི་བྷ་གས་གཞིབ་ནས་ཀྱང་དང་པོའི་འཕྲོས་
ཚེམས་ཀྱིས་མ་མཆུ་བཙིར་ཞིང་འཇིབ་ནས་ནི། མཆན་ཁུང་སེན་མོས་བསྐུལ་ཞིང་རྨ་མཛད་དེ། སྐད་ཅིག་བཞི་པ་ལ་མཉམ་པར་སྦྱར་བའི་བདེ་བ་ཆེན་པོ་མྱང་
བར་མཛད་ནས་ཕྱག་རྒྱ་ལྔའི་དགོས་པ་ནི་རྣམ་པར་ཕྱེ་བ་སྟེ་གསལ་བར་གསུངས་པའོ། །གཉིས་པ་ནི། ཀུན་འདར་གྱི་སྤྱོད་པའི་དུས་སུ་བདག་གི་རྒྱུད་བདེ་བ་
ཆེན་པོས་མྱོས་ནས་བླ་མ་དང་སློབ་དཔོན་དང་འདོད་པའི་ལྷ་ལ་ཕྱག་འཚལ་བ་བརྗེད་ཀྱི་དོགས་པས་དེ་མི་བརྗེད་པའི་དོན་དུ་སྤྱི་བོར་འཁོར་ལོ་འཛིན་ཅིང་བླ་མ་དང་
རྡོ་རྗེ་འཛིན་པ་ལ་གཞན་གྱིས་སྨད་པའི་ཚིག་མི་ཉན་པ་དང་། རང་གིས་ཀྱང་མི་སྨད་པའི་ཕྱིར་དུ་རྣ་བ་དག་ལ་རུས་པའི་རྣ་ཆ་འཛིན་ལ། རང་གཞན་གྱི་ཡིད་
རྟོག་པ་ལ་སྐྱོབ་པས་སྔགས་ཀྱི་བཟླས་པ་མི་བརྗེད་པའི་དོན་དུ་མགུལ་རྒྱན་ཉིད་དང་། གདུ་བུ་དྲུག་ནི་སྲོག་ཆགས་བསད་པ་སྤངས་པ་མི་བརྗེད་པའི་ཕྱིར་འཛིན་
ཅིང་། དངོས་སམ་ཡེ་ཤེས་ཀྱི་ཕྱག་རྒྱ་བསྟེན་པའི་བརྡར་སྐེ་རགས་འཆང་བ་ཉིད་དེ་དེ་ལྟར་སངས་རྒྱས་ལྔ་དག་པ་ཡི་ཕྱག་རྒྱས་ནི་སྤྱོད་པའི་དུས་རྟག་ཏུ་རང་གི་
ལུས་ལ་ཕྱག་རྒྱ་ལྔས་གདབ་པར་བྱའོ། །དེ་ལ་རྒྱན་དྲུག་གི་དགོས་པ་ནི། བདག་གི་རྒྱུད་བདེ་བ་ཆེན་པོས་མྱོས་ནས་བླ་མ་ལ་
ཕྱག་འཚལ་བ་ལ་སོགས་པ་བརྗེད་ཀྱིས་དོགས་པའི་བརྗེད་ཐོ་དང་
། ཀུན་ཏུ་བཟང་པོའི་དུས་སུ་རྣལ་འབྱོར་པར་ཁས་
བླང་བའི་ཕྱིར་དང་། ཚོགས་ཀྱི་འཁོར་ལོའི་དུས་སུ་གར་བྱེད་པ་ལ་དགོས་སོ། གཉིས་པ་བྲིས་སྐུའི་ཆོ་ག་ལ་གཉིས། མཆོད་
ནས་ཞུས་པ་དང་། ལན་ནོ། །དང་པོ་ནི། ཕྱག་རྒྱའི་དགོས་པ་གསུངས་པའི་རྗེས་དེ་ནས་ཧ་ཧ་ཞེས་རབ་ཏུ་བཞད་པར་མཛད་ནས་ཚེམས་ཀྱིས་མ་མཆུ་བཙིར་
བ་སོགས་ཁྲོ་ཆགས་ཀྱི་སྐུར་བསྟན་ནས་ནི། ཀྱེའི་རྡོ་རྗེ་ཞེས་བྱ་བ་ལྷན་ཅིག་སྐྱེས་པའི་ཡེ་ཤེས་ཀྱི་གཟུགས་ཅན་ཏེ་རང་བཞིན་ཉིད་དེ་ལ་ལྷ་མོ་བདག་མེད་མས་
ཞུས་པ། གཙོ་བོ་ཞེས་བོས་ནས། ཐིག་མཚོན་བྱིན་གྱིས་བརླབས་པ་ལ་སོགས་པ་རྣལ་འབྱོར་གྱི་ཆོ་ག་གང་གིས་དང་། དེ་བཞིན་དུ་ལུས་ཀྱི་བྱ་བ་གང་གིས་
ནི་ལས་དང་པོ་བ་རྣམས་ཚོགས་བསག་པའི་རྟེན་དང༌། ལྷའི་དམིགས་པ་གསལ་བའི་དོན་དུ་ཀྱེའི་རྡོ་རྗེའི་བྲིས་སྐུ་ཇི་ལྟར་བྱེད་པའི་ཚུལ་བདེ་བ་ཆེན་པོས་
གསུངས་སུ་གསོལ་ཞེས་སོ། །གཉིས་པ་ལ་གསུམ། གང་གིས་བྲི་བའི་གང་ཟག གང་བྲི་བའི་རྣམ་པ། ཇི་ལྟར་བྲི་བའི་ཚུལ་ལོ། །དང་པོ་ནི་བཅོམ་ལྡན་
འདས་ཀྱིས་བཀའ་སྩལ་པ། རྒྱུད་སྡེ་འདིར་ནི་བྲི་མཁན་ལྷ་བཟོ་བ་དབང་ཐོབ་ཅིང་དམ་ཚིག་ཅན་སྒྲུབ་པ་པོ་ཡང་བཟའ་སྲུང་སོགས་ཀྱི་དམ་ཚིག་ཅན་གྱིས་ནི་བྲི་
བར་བྱའོ། །གཉིས་པ་ནི་རྣམ་པ་ཇི་ལྟ་བུ་ཞེ་ན། ཁྲོ་ཆགས་ཀྱི་ཉམས་དང་ལྡན་པའི་ཀྱེའི་རྡོ་རྗེའི་བྲིས་སྐུ་འཇིགས་པའི་གཟུགས་ཅན་བྲི་བར་བྱ་བ་ཉིད་དོ། །
གསུམ་པ་ལ་ལྔ། བྲི་བའི་རྐྱེན་མཚོན་པིར། གང་ལ་བྲི་གཞི་རས། ནམ་བྲི་བའི་དུས། ཇི་ལྟར་བྲི་བའི་ཆོ་གའི་རིམ་པ། གྲོགས་དང་ལྷན་ཅིག་བྲི་བའོ། །
དང་པོ་ནི། སྐྱེས་པ་སྟེ་མིའི་ཐོད་པའི་ནང་དུ་གནས་པའི་མཚོན་རྩི་ཁ་དོག་ལྔ་ལ་བདུད་རྩི་རིལ་ལུ་སྦྱར་བས་རོ་ཡི་སྐྲ་ལ་གཞིར་བྱས་པ་ཡི་པིར་ཉིད་ཀྱིས་བྲི་སྐུ་བླ་
མ་བྲི་བ་ཉིད་དོ། །གཉིས་པ་ནི། གང་དང་གང་རས་ཀྱི་སྐུད་པ་འཁལ་བ་དང་། གང་དང་གང་རེས་ཡུག་འཐག་པའི་ཐག་མཁན་དང་བཅས་པ་དེ་ཡང་དབང་
ཐོབ་ཅིང་དམ་ཚིག་ཅན་དུ་ངེས་པར་བྱས་པས་དམ་ཚིག་དང་ལྡན་པའི་བྱིན་རླབས་ཀྱིས་རྣལ་འབྱོར་པས་དངོས་གྲུབ་འགྲུབ་བོ། །གསུམ་པ་ནི། དུས་ཀྱི་ཁྱད་
པར་ཟླ་བ་གང་ཡང་རུང་བའི་ཟླ་བ་མར་ངོ་ཡི་བཅུ་བཞི་པ་སྟེ་ཉེར་དགུ་ལ་རས་འདུལ་དང་། སྤྱན་དབྱེ་དང་། རབ་གནས་གསུམ་ཀའང་ཚོགས་འཁོར་དང་
འབྲེལ་བས་བྱའོ། །བཞི་པ་ནི། གནས་ཁྱིམ་དབེན་པར་དུས་ཉི་མ་ཕྱེད་ན་བསམ་པ་མ་རུང་བ་སྟེ་ཁྲོ་བོའི་ང་རྒྱལ་དང་ལྡན་པའི་སེམས་ཀྱིས་ནི་ཆང་གི་བཏུང་བ་
ཅུང་ཟད་འཐུང་ནས་བྲི་བའི་ལས་བྱེད་ལ། དེའི་ཚེ་ལུས་ལ་ནི་ནི་རཾ་སུ་ཡི་རྒྱན་འདོགས་པའམ། མེད་ན་བསམས་ནས་ཏེ་དེ་བཞིན་དུ་ལུས་གཅེར་བུར་གྱུར་པས་
ཡང་མཚོན་གཅིག་ལ་གཅིག་འབགས་པ་དང་ནི་མ་དག་པས་མི་བྱ་ཞེས་སམ། ཡང་ན་འབགས་པ་དང་མ་དག་པ་སྟེ་བཟང་ངན་གྱི་རྣམ་རྟོག་སྤངས་ཤིང་དེ་ནས་
དམ་ཚིག་གི་རྫས་ཤ་ཆང་རབ་ཏུ་བཟའ་ཞིང་ལོངས་སྤྱོད་དོ། །ལྔ་པ་ནི། སྒྲུབ་པ་པོའི་གྲོགས་བྱད་བཞིན་བཟང་ཞིང་བྱང་ཆུབ་ཀྱི་སེམས་དང་སྙིང་རྗེར་ལྡན་པ་
དང་། གཟུགས་མཛེས་པ་དང་། ལང་ཚོ་དར་ལ་བབ་པ་དང་། ཟབ་མོའི་སྣོད་དུ་གྱུར་པས་སྐལ་བཟང་མ་དང་། དེའང་མེ་ཏོག་སྟེ་རཀྟ་དང་བཅས་ཤིང་
སྒྲུབ་པ་པོ་ལ་སེམས་རབ་ཏུ་དགའ་བའི་རང་གི་ཕྱག་རྒྱ་གཡོན་དུ་བཞག་ཅིང་བྲིས་པས་བྱིན་རླབས་འབྱུང་བར་འགྱུར་རོ། །ཞེས་པ་སྟེ།.།བྲིས་སྐུ་ནི་ལས་
དང་པོ་བ་སྤྲོས་པ་དང་བཅས་པ་རྣམས་ཚོགས་བསག་པའི་རྟེན་དང་། ལྷའི་དམིགས་པ་གསལ་བའི་གྲོགས་སུ་
དགོས་སོ། །དེའང་འདི་ཉིད་ནས་འབྱུང་བ་དང་པོ་ནས་བསྒྲུབས་པའི་རས་སམ། ཁ་སྦྱོར་ལས་འབྱུང་བ་ལྟར་གློ་
བུར་དུ་བསྒྲུབས་པའི་རས་ལ་དབང་དང་དམ་ཚིག་དང་ལྡན་པའི་རི་མོ་མཁན་གྱིས་རས་འདུལ་ལེགས་པར་བྱས་
ལ། ཟླ་བ་མར་ངོའི་བཅུ་བཞི་པ་སྟེ་ཉི་ཤུ་དགུའི་ཉི་མ་ཕྱེད་ན་ཚོགས་ཀྱི་འཁོར་ལོ་ཚུལ་བཞིན་དུ་བྱ། དེ་ནས་ཡེ་



190
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཤེས་ཀྱི་ཐིག་དང་ཐོད་པར་གནས་པའི་ཚོན་རྣམས་ལ་ཤ་ལྔ་བདུད་རྩི་ལྔའི་རི་ལུ་སྦགས་པ་དང་རོའི་སྐྲའི་པིར་རྣམས་
དབང་བསྐུར་གྱི་དཀྱིལ་འཁོར་གྱི་བྱ་བ་བཞིན་ཐིག་ཚོན་བྱིན་གྱིས་བརླབ། ཡེ་ཤེས་དང་ལས་ཐིག་གཉིས་ཀྱིས་ཆ་
བགོ བླ་མའི་ཕྱག་གཡོན་པས་དབང་ལྡན་དུ་རྩིག་པ་ལྔའི་རི་མོ་ཅུང་ཟད་བྱ། རི་མོ་མཁན་ཧེ་རུ་ཀ་ཕྱག་གཉིས་པར་
བསྐྱེད་པ་ལ་པིར་ལ་སོགས་པ་གཏད་ལ་འདྲིར་གཞུག་སྟེ། ཁ་སྦྱོར་ལས། པིར་ལ་བྱིན་རླབས་འདྲི་མཁན་ལ། །
བྱིན་ཏེ་བྲིས་སྐུ་འཇིགས་པ་ནི། །དངོས་གྲུབ་ཐམས་ཅད་རབ་སྟེར་བ། །ཞེས་གསུངས་པ་ཡིན་ནོ། །བྲིས་སྐུའི་
ཚད་ནི་སོར་བཅུ་གཉིས་པ་ཡིན་ནོ་ཞེས་བླ་མ་རྣམས་གསུང་ངོ༌། །དེ་ལྟར་ཤིན་ཏུ་གསང་སྟེ་མྱུར་དུ་ཚར་བར་བྱས་
ལ། རབ་ཏུ་གནས་པ་བྱས་ཏེ་ཤིན་ཏུ་སྦ་ཞིང་མཆོད་པར་བྱའོ། །བྲིས་སྐུ་བླ་མ་ཞེས་བྱ་བ་ནི་བླ་མའམ་ཁྱད་པར་དུ་
གྱུར་པ་ཡིན་ལ། བླ་མ་ཉིད་ཀྱི་སྐུ་འབག་བྲི་བའི་གཞུང་དུ་ཡང་སྦྱར་བར་བྱའོ། །ཚིག་གི་དོན་ལྷག་མ་རྣམས་ནི་
རྟོགས་པར་སླའོ། །བྲིས་སྐུའི་ཆོ་ག་བསྟན་པའི་_ལེའུ་ སྟེ་དྲུག་པ་ཚིགས་སུ་བཅད་པ་བཅུ་གསུམ་གྱི་རྣམ་པར་བཤད་པ་
བསྟན་ཟིན་ཏོ།། །།ད་ནི་ལེའུ་བདུན་པ་བཤད་པར་བྱ་སྟེ། དེའང་ལེའུ་དྲུག་པར་སྐུའི་དམ་ཚིག་བྲིས་སྐུ་
དང༌། དེ་ཉིད་ཀྱི་ཚེ་ཚོགས་ཀྱི་སྟོན་མོ་བྱ་བར་གསུངས་ཀྱང་གསུང་གི་དམ་ཚིག་གླེགས་བམ་དང་། ཚོགས་ཀྱི་
འཁོར་ལོའི་ཆོ་ག་རྒྱས་པར་མ་གསུངས་པས་དེ་གསལ་བར་བྱ་བའི་ཕྱིར་ལེའུ་བདུན་པས་བསྟན་ཏོ་ཞེས་འབྲེལ་ཅུང་
ཟད་ཙམ་མོ། །འདིའི་བརྗོད་བྱ་ནི་སྤྱི། རྗོད་བྱེད་ནི་ཡན་ལག་གཙོ་བོ་བསྡུས་དོན་ཅུང་ཟད་ཙམ། མངོན་པར་
རྟོགས་པ་ནི་དམ་ཚིག་སྟེ་དེའང་མི་འབྲལ་བའི་དམ་ཚིག་གླེགས་བམ་དང་ཁྱད་པར་གྱི་དམ་ཚིག་ཚོགས་འཁོར་དང་
འབྲེལ། བཤད་པའི་རྒྱུད་ནི་རྡོ་རྗེ་གུར་ལེའུ་གཉིས་པ་དང་བཅུ་བཞི་པ་ལས་ཚོགས་འཁོར་འབྱུང་ལ། ཁ་སྦྱོར་གྱི་
དགུ་པའི་རབ་ཏུ་བྱེད་པ་འོག་མ་གསུམ་ལས་ཚོགས་འཁོར་དང་གླེགས་བམ་གཉིས་ཀ་འབྱུང་བ་ཡིན་ནོ། །རྩ་བའི་
རྒྱུད་དང་འདས་མ་ཐག་པའི་གང་དུ་ཁ་བསྐངས་ན། གླེགས་བམ་ནི་བརྟག་པ་དང་པོའི་ལེའུ་གཉིས་པ་དང་འདས་མ་ཐག་
པར་སྐུའི་དམ་ཚིག་བྲིས་སྐུ་གསུངས་ཀྱང་གསུང་གི་དམ་ཚིག་མ་གསུངས་པས་གཙོར་དེ་གཉིས་སུ་ཁ་བསྐངས་
ལ། སྤྱིར་ཀུན་ཏུ་ཡང་རྗོད་བྱེད་ཀྱི་ཚུལ་གྱིས་ཁ་བསྐང་བ་ཡིན་ནོ། །བཟའ་བ་ནི་གཙོར་རྩ་བའི་རྒྱུད་ཀྱི་ལེའུ་བདུན་
པར་ཁ་བསྐངས་ལ། ལེའུ་བཅུ་པ་དང་
། ཕྱི་མའི་ལེའུ་གསུམ་པ་དང་། བཞི་པ་དང་། ལྔ་པ་དང་། དྲུག་པ་
རྣམས་སུ་ཡང་ཚོགས་ཀྱི་འཁོར་ལོ་བྱ་བར་གསུངས་ཀྱང་ཇི་ལྟར་བྱ་བའི་ཆོ་ག་མ་གསུངས་པས་དེ་དག་ཏུའང་ཁ་
བསྐང་ངོ༌། །གཞུང་གི་དོན་ལ་གཉིས་ལས། ཐོག་མར་མི་འབྲལ་བའི་དམ་ཚིག་གླེགས་བམ་.ལ་ཞུས་པ་ནི། བྲིས་སྐུའི་ཆོ་ག་
བསྟན་པའི་རྗེས་དེ་ནས་སྟོན་པ་ཀྱེའི་རྡོ་རྗེ་དེ་ལ་ལྷ་མོ་བདག་མེད་མས་ཞུས་པ་སྟེ་དེ་ཡང་བོ་ལ་དང་ཀཀྐོ་ལ་སྦྱར་བ་སྟེ་དེ་ཁོ་ནའི་མཆོད་པས་མཆོད་ནས་ཚེམས་
ཀྱིས་མ་མཆུ་བཙིར་ནས་ནི། གླེགས་བམ་བྲི་བའི་ཚུལ་ཡང་ནི་ཇི་ལྟར་བྱ་ཞིང་བཅང་བར་འགྱུར་བའི་ཚུལ་གསུངས་སུ་གསོལ་ཞེས་སོ། །གཉིས་པ་ལ་མཉན་
པར་གདམས་པ་ནི། རྡོ་རྗེ་དང་པདྨ་མཉམ་པར་སྦྱར་བས་བདེ་བ་ཆེན་པོས་དགྱེས་པས་ལྷ་ཧེ་རུ་ཀ་ཡིས་གླེགས་བམ་བྱ་བའི་ཚུལ་རབ་ཏུ་ཕྱེ་བ་སྟེ་གསལ་བར་
གསུངས་པ་གླེགས་བམ་བྲི་བའི་ཆོ་ག་ང་ཡིས་བཤད་པར་བྱ་ཡིས་ལྷ་མོ་ཞེས་ཡུམ་ལ་བོས་ནས་སྐལ་བ་ཆེན་པོ་ཁྱོད་ཉོན་ཅིག་ཅེས་གདམས་པའོ། །དོན་དངོས་
ལ་གསུམ་ལས་ཇི་ལྟར་བྲི་ཚུལ་ནི། བྲི་བའི་གཞི་གྲོ་གའམ་ཏ་ལའམ་ཤོག་བུ་ལ་སོགས་པ་སྟེ། བཤད་པའི་རྒྱུད་ལས། གྲོ་



191
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གའམ་ཏ་ལའི་འདབ་མ་སོགས། །ཞེས་འབྱུང་ངོ་། །ཚད་ནི་ རྟེན་འབྲེལ་བཅུ་གཉིས་དག་པས་ཆུར་སོར་བཅུ་གཉིས་པའམ་
ཞེང་དུ་སོར་བཞི་ལ་ཆུར་སོར་བརྒྱད་པའང་རུང་ངོ༌། །འདྲི་མཁན་ནི་དབང་དང་དམ་ཚིག་དང་ལྡན་པའོ། །སྨྱུ་གུ་
ནི་མིའི་རུས་པ་ལས་བྱའོ། །སྣག་ཚ་ནི་མིའི་ཞུན་ཆེན་པོའི་ སྟེ་ཞུན་མར་གྱི་མར་མེའི་དུད་པ་ལས་བྱའོ། གཉིས་པ་གང་ལ་
བསྟན་པ་དང་མི་བསྟན་པའི་བྱེ་བྲག་ནི། །དེ་ལྟ་བུའི་གླེགས་བམ་_དང་བྲིས་སྐུ་དེ་ནི་དམ་ཚིག་དང་མི་ལྡན་པ་ལ་མི་བསྟན་ཅིང་ གལ་
ཏེ་སྐལ་མེད་དབང་མ་ཐོབ་པས་མཐོང་ན་ནི་དམ་ཚིག་ཉམས་པར་འགྱུར་བས་སྐྱེ་བ་འདིར་ནི་དངོས་གྲུབ་ཐོབ་པ་མེད་ཅིང་འཇིག་རྟེན་ཕ་རོལ་དུ་ཡང་དེའི་སྤྱོད་
ཡུལ་དུ་དངོས་གྲུབ་འབྱུང་བ་མིན་ནོ། །འོ་ན་སུ་ལའང་མི་བསྟན་ནམ་ཞེ་ན། དབང་དང་དམ་ཚིག་ཡང་དག་པར་རབ་ཏུ་སྦྱིན་པ་དང་ལྡན་པའི་གང་ཟག་མཆོག་
རྣམས་ལ་དུས་རེས་འགའ་ཙམ་ཞིག་བསྟན་པ་ཉིད་ཡིན་གྱི་དེ་ལ་ཡང་དང་ཡང་དུ་ནི་བསྟན་པར་མི་བྱའོ། གསུམ་པ་ལམ་དུ་ཇི་ལྟར་བཟུང་བ་ནི། རབ་
གནས་བྱས་ལ་ཕན་ཚུན་ལམ་ གྱི་སྤྱོད་ཡུལ་དུ་འགྲོ་ན་ རལ་པ་ཡོད་ན་སྐ་གསེབ་བམ་ མེད་ན་མཆན་ཁུང་དུ་སྦ་བར་བྱའོ། །
དེ་རྣམས་ཀྱི་ཚིག་དོན་ནི་རྟོགས་པར་སླའོ། །དོན་གཉིས་པ་ཚོགས་ཀྱི་འཁོར་ལོ་ལ་སྤྱི་དོན་དྲུག་
སྟེ། གནས། དུས། གྲོགས། ཡོ་བྱད། ཆོ་ག དགོས་པའོ། །ཆོ་ག་ལ་ཡང་སྔོན་དུ་འགྲོ་བ་
དང༌། དངོས་གཞི་དང་། རྗེས་གསུམ་ལ་དྲུག་དྲུག་བཅོ་བརྒྱད་དུ་བྱས་པ་དང༌། མིང་གི་དོན་ལ་གྲོགས་དང་
མངོན་པར་རྟོགས་པ་ལྷའི་རྣལ་འབྱོར་དང༌། དགོས་པས་ཕྱེ་ན་བརྒྱད་དུ་བྱེད་པ་རྣམས་ཀྱང་ཞིབ་ཏུ་བཤད་པར་བྱ་
སྟེ། དེ་ནི་རྒྱུད་ཀྱི་མངོན་པར་རྟོགས་པར་བལྟ་བར་བྱའོ། །གཞུང་གི་དོན་ལ་ཇི་ལྟར་གསུངས་པའི་ཚུལ་དང་། གང་གསུངས་
པའི་དོན་ནོ། །དང་པོ་ནི། བྷ་གར་ལིང་ག་རབ་ཏུ་བཞག་ནས་ཡང་དང་ཡང་དུ་སྟེང་འོག་གི་ཙུམྦྷ་ན་མཛད་ཅིང་བདེ་བ་ཆེན་པོའི་རོ་མཉམ་པ་ཉིད་དུ་མྱོང་བར་
མཛད་དེ་སྐུ་གསུང་ཐུགས་ཀྱི་རྡོ་རྗེ་ཅན་གྱི་བཟའ་བའི་དམ་ཚིག་ཚོགས་ཀྱི་འཁོར་ལོ་བསྟན་ཏོ། །གཉིས་པ་ལ་མཉན་པར་གདམས་པ་ནི། ཚོགས་ཀྱི་དཀྱིལ་
འཁོར་གྱི་གནས་སུ་བཟའ་བའི་དམ་ཚིག་བསྟེན་པའི་ཚུལ་ནི་ང་ཡིས་བཤད་ཀྱིས་ཉོན་ཅིག ལྷ་མོ་མིག་ཡངས་མ་ཞེས་གདམས་པའོ། །གཉིས་པ་དོན་
དངོས་ལ། དགོས་པ་དང་ཇི་ལྟར་བྱ་བའོ། །དང་པོ་ནི། གང་དུ་ཟོས་པས་ ཏེ་ཚོགས་འཁོར་གྱི་སྐབས་གང་དུ་ཚོགས་ཀྱི་སྟོན་མོ་ཚུལ་བཞིན་དུ་
ཟོས་པས་གནས་སྐབས་ཀྱི་འདོད་པའི་དོན་ཀུན་འགྲུབ་ཅིང་མཐར་ཐུག་ཏུའང་སྒྲུབ་པོ་ཅན་ཏེ་རྣལ་འབྱོར་པ་རྣམས་ཀྱིས་མཆོག་གི་དངོས་གྲུབ་ཐོབ་པར་འགྱུར་རོ་
ཞེས་བྱ་བ་རྐང་པ་གཉིས་ཀྱིས་དགོས་པ་བསྟན་པ་སྟེ། ཚོགས་ཀྱི་འཁོར་ལོ་བྱས་ན་འཇིག་རྟེན་དང་འཇིག་རྟེན་ལས་
འདས་པའི་དངོས་གྲུབ་ཐམས་ཅད་འགྲུབ་པར་བསྟན་པ་སྟེ། འདུས་པ་ལས། དཀའ་ཐུབ་སྡོམ་པ་མི་བཟད་
པས། །བསྒྲུབས་ཀྱང་འགྲུབ་པར་མི་འགྱུར་གྱི། །འདོད་པའི་ལོངས་སྤྱོད་ཐམས་ཅད་ནི། །བསྟེན་ན་མྱུར་དུ་
འགྲུབ་པར་འགྱུར། །ཞེས་བྱ་བ་དང་། མཉམ་སྦྱོར་ལས། སངས་རྒྱས་ཐམས་ཅད་བདག་ཉིད་ཡིན། །ར་ས་ཡ་
ནའི་བདེ་བ་དེས། །རྡོ་རྗེ་སེམས་དཔའི་དཔལ་དང་ཚེ། །ལང་ཚོ་ནད་མེད་བདེ་མཆོག་འགྲུབ། །ཅེས་གསུངས་
སོ། །རིགས་པས་ཀྱང་ཤེས་ཏེ། ཕྱི་རོལ་གྱི་རས་བྲིས་ལ་སོགས་པ་ལ་སངས་རྒྱས་སུ་བྱས་ནས་མཆོད་པ་བྱས་
ཀྱང་འགྲུབ་པར་འདོད་ན་བདག་ཉིད་སངས་རྒྱས་ཐམས་ཅད་ཀྱི་རང་བཞིན་ཡིན་པ་ལ་དེར་བསྐྱེད་ཅིང་ཤེས་པར་བྱས་
ནས་མཆོད་པ་བྱས་ན་འགྲུབ་པ་ལྟ་སྨོས་ཀྱང་ཅི་དགོས།.ཏེ། བདེ་མཆོག་ལས། བདག་ཉིད་སངས་རྒྱས་ཐམས་ཅད་དང་། །རྣལ་འབྱོར་
མ་ནི་ཀུན་གྱི་དངོས། །དེ་བས་འབད་པ་ཐམས་ཅད་ཀྱི། །ཧེ་རུ་ཀ་ནི་བདག་མཆོད་དོ། །ཞེས་སོ། དེ་ལྟ་བུའི་ཆོ་ག་ལ་ཡང་བདག་བསྐྱེད་



192
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
མཆོད་པ་དང་མདུན་བསྐྱེད་མཆོད་པ་ལུགས་གཉིས་ལས། འདི་ནི་བདག་བསྐྱེད་མཆོད་པ་གཙོ་བོར་གྱུར་པའི་
ལུགས་ཡིན་ནོ། །ཚིག་གི་དོན་ལྷག་མ་རྣམས་ནི་རྟོགས་པར་སླ.སྟེ་གཉིས་པ་ལ་དྲུག གང་དུ་བྱ་བའི་གནས། དེའི་དུས་ཀྱི་
གདན། ཇི་ལྟར་འཁོད་པའི་ཚུལ། གང་བསྟེན་པའི་བཟའ་བ། ཚིམ་པ་དྲུག་ཕན་ཡོན་དང་བཅས་པ། བླ་མ་ལ་རིམ་བགྲོ་བྱ་བའི་ཚུལ་ལོ། །དང་པོ་
ནི། དུར་ཁྲོད་དང་ནི་རི་ཡི་བྱ་སྐྱིབས་སྟེ་བྲག་ཕུག་དང་དེ་བཞིན་དུ་མི་མེད་པའི་གྲོང་ཁྱེར་སྟོང་པ་དང་ཡང་ན་དབེན་པ་རིའི་རྩེ་ལ་སོགས་པའམ། རྒྱ་མཚོའི་
བས་མཐའ་རུ་ཚོགས་ཀྱི་འཁོར་ལོའི་བཟའ་བ་འདི་ནི་ཚུལ་བཞིན་དུ་རབ་ཏུ་བཟའོ། །ནང་ལ་སྦྱར་ན། དུར་ཁྲོད་ནི་ལུས། བྱ་སྐྱིབས་ནི་མགྲིན་པ། གྲོང་ཁྱེར་
ནི་སྙིང་ག དབེན་པ་ནི་སྤྱི་བོ། བས་མཐའ་ནི་ལྟེ་བ། བཟའ་བ་ནི་འབར་འཛག་ཏུ་ཤེས་པར་བྱའོ། །གཉིས་པ་ནི། ཚོགས་འཁོར་དེ་ལ་འཚོགས་པའི་གང་
ཟག་རྣམས་ཀྱི་གདན་དུ་བརྟག་པ་ནི། རོ་གསར་པ་དངོས་སམ་མེད་ན་རོའི་གཟུགས་ཅན་ཏེ་གཟུགས་བྲིས་པ་ལ་སོགས་པ་ལ་དགུ་དང་ནི། ཡང་ན་སྟག་གི་
པགས་པའི་གདན་དང་། དུར་ཁྲོད་ཀྱི་རས་ཀྱི་གདན་ནི་དེ་བཞིན་ནོ། །གསུམ་པ་ནི། ལྷ་གྲངས་དང་མཐུན་པར་ཚོགས་འཁོར་བྱེད་པ་དེའི་ཚེ་དབུས་སུ་ཀྱེའི་རྡོ་
རྗེའི་སྐུ་གཟུགས་ཀྱི་ང་རྒྱལ་འཛིན་པའི་སློབ་དཔོན་དང་། གྲོགས་རྣམས་ཀྱང་ཇི་ལྟར་སྔར་ལེའུ་ལྔ་པར་བསྟན་པ་བཞིན་ལྷའི་གནས་ཀྱི་དགོད་ས་ཤེས་ནས་
ཕྱོགས་བཞི་དང་ཕྱོགས་བྲལ་ཏེ་མཚམས་བཞི་དག་ཏུའང་། གཙོ་བོ་བཀོད་པའི་རྗེས་དེ་ནས་རྣལ་འབྱོར་མ་གོ་རི་ལ་སོགས་པའི་ང་རྒྱལ་འཛིན་པ་རྣམས་རིམ་
པས་དགོད་པར་བྱའོ། །བཞི་པ་ནི། དེའི་ཚེ་དམ་ཚིག་ཏུ་བསྟེན་པར་བྱ་བ་ཇི་ལྟ་བུ་ཞེ་ན། མཱ་ལ་ཏིནྡྲ་ནམ་སྟེ་ཤ་ཆེན་གྱི་ཚོད་མ། སྟག་གི་པགས་པ་ལ་སོགས་
པའི་གདན་གྱི་སྟེང་དུ་བཟའ་ཞིང་འབད་པས་ཏེ་མང་དུ་རྒྱལ་པོ་ས་ལུ་ཡི་ཞེས་པ་ཤ་ཆེན་གྱི་བཟའ་བ་དེར་ནི་བཟའ་བར་བྱ་བ་ཉིད་དོ། །ལྔ་པ་ནི། དེར་ནི་ཅི་
འབྱོར་བ་དང་མེད་དུ་མི་རུང་བའི་ཁ་ཟས་དེ་དག་ཡང་དང་ཡང་ཟོས་ནས་ཟོས་ནས་ཀྱང་ཚིམ་པ་དང་། ཡང་དེར་ནི་མ་མོ་སྟེ་ལས་ཀྱི་ཕྱག་རྒྱ་ཀུན་དུ་རུས་མཆོད་
པར་བྱ་ཞིང་། མཆོད་བྱ་ནི་སྲིང་མོའི་བུ་མོའམ་སྨྱུག་མོ་དང་གལ་ཏེ་མ་དང་། སྲིང་མོ་ཡིན་ནའང་ཕྱག་རྒྱ་དེ་རྣམས་དུས་རྟག་ཏུ་དཀྱིལ་འཁོར་འཁོར་ལོའི་
ཐབས་ཀྱིས་ལེགས་པར་མཆོད་ནས། ཚོགས་ཀྱི་དཀྱིལ་འཁོར་དུ་གང་འདོད་པའི་དངོས་གྲུབ་འགྲུབ་པར་འགྱུར་རོ། །དྲུག་པ་ནི། སྣོད་ཀྱི་ཁྱད་པར་སྐྱེས་
པའི་ཐོད་ཆེན་སྟེ་དུམ་བུ་གཅིག་པར་ཆང་ནི་བཟང་པོས་ཡོངས་སུ་བཀང་སྟེ། རང་གི་བླ་མ་ལ་དབུལ་བར་བྱའོ། །གང་གིས་འབུལ་ན། སྐལ་ཆེན་མ་
སྟེ། ལས་ཀྱི་ཕྱག་རྒྱས་སོ། །ཇི་ལྟར་ན་ཕྱག་འཚལ་ནས་དབུལ་ཞིང་ཕུལ་ནས་ནི་རང་ཡང་བཏུང་བར་བྱའོ། །དེ་ཡང་པདྨའི་ལག་པ་སྟེ་རྣམ་ལྔ་འདོད་པ་
བསྐོར་བའི་ཕྱག་རྒྱས་བླ་མས་བླང་བ་དང་། སྐལ་ཆེན་མ་དེ་ཉིད་ཀྱིས་ཀྱང་ཕྱག་རྒྱ་དེ་ཉིད་ཀྱིས་ནི་ལག་པས་དབུལ་ལོ། །གནས་སྐབས་དེར་ནི་ཡང་ནས་ཡང་
དུ་བླ་མ་ལ་རབ་ཏུ་འདུད་པས་དེར་ནི་སྒྲུབ་པ་པོ་ཡིས་བྱའོ། །ཚོགས་ཀྱི་འཁོར་ལོའི་བཟའ་བ་སྟོན་པའི་ལེའུ་སྟེ་བདུན་པ་ཚིགས་སུ་བཅད་པ་
བཅོ་ལྔའི་འགྲེལ་པ་བསྟན་ཟིན་ཏོ།། །།ལེའུ་བརྒྱད་པ་བཤད་པར་བྱ་སྟེ། ལེའུ་བདུན་པར། དེ་རྣམས་རྟག་ཏུ་
ལེགས་མཆོད་ན། །ཞེས་ཕྱག་རྒྱ་བསྟེན་པར་གསུངས་ཀྱང་དེའི་མཚན་ཉིད་མ་གསུངས་པས། དེ་བསྟན་པ་ནི་
ལེའུའི་འབྲེལ་ལོ། །འདིའི་བརྗོད་བྱའི་དོན་ནི་སྤྱི་དང་སྦས་པ། རྗོད་བྱེད་ནི་ཡན་ལག་ཡིན་ལ། ག་པུར་སིདྨ་ཞེས་
པས་བསྡུས་པའི་དོན་གྱི་མན་ངག་ཅུང་ཟད་ཀྱང་འཇུག་གོ །མངོན་པར་རྟོགས་པ་ནི་རྫོགས་རིམ་དང་། སྨོན་ལམ་
ནི་དམ་ཚིག་ཏུ་བསྡུ་ལ། ལམ་ལ་རིམ་གྱིས་འཇུག་པ་དང་འབྲེལ་ལོ། །བཤད་པའི་རྒྱུད་རྡོ་རྗེ་གུར་ན་ནི་འདི་ལ་ཉེ་
བར་ཕན་འདོགས་པ་མེད་ལ། ཁ་སྦྱོར་གྱི་གཉིས་པའི་གཉིས་པ་ལས་ཕྱག་རྒྱ་དང་། དགུ་པའི་གཉིས་པ་ལས་སྨོན་
ལམ་དང་། གཉིས་པའི་དང་པོ་ལས་སྐྱབས་འགྲོས་སྦྱང་བ་ཙམ་གསུངས་པ་ཡིན་ནོ། །རྩ་བའི་རྒྱུད་ཀྱི་གང་དུ་ཁ་
བསྐང་ཞེ་ན། ་ལེའུ་ལྔ་པར་པདྨ་ཅན་མ་གསུངས་པས་དེ་དང་སྨོན་ལམ་ནི་ཐམས་ཅད་ཀྱི་ཐུན་མོང་དུ་ཁ་བསྐང་བ་
ཡིན་ནོ། །འདུལ་བ་ནི་ལེའུ་བདུན་པར་མངོན་སྤྱོད་དྲག་པོས་འདུལ་བར་གསུངས། བཅུ་གཅིག་པར་ལྟ་སྟངས་
ཀྱིས་གདུལ་བ་གསུངས་ཀྱང་། བསླབ་པས་གདུལ་བ་མ་གསུངས་པས་དེར་ཁ་བསྐང་ཞེས་གསུང་ཡང་། འདི་ནི་
ལམ་རིམ་གྱིས་སྦྱོང་བ་དབང་གི་སྔོན་འགྲོ་ཡིན་པའི་ཕྱིར་ལེའུ་བཅུ་པའི་ཐོག་མར་ཁ་བསྐང་བར་བྱའོ། །གཞུང་གི་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
193
དོན་ལ་གསུམ་ལས་ཐོག་མར་ཕྱག་རྒྱའི་མཚན་ཉིད་ལ་ཞུས་པ་ནི། བཟའ་བའི་དམ་ཚིག་གསུངས་པའི་རྗེས་དེ་ནས་རྣལ་འབྱོར་མ་བདག་
མེད་མས་ཞུས་པ། ཕྱག་རྒྱ་ཆེན་མོ་ཞེས་ཏེ། འདི་ལ་སྤྱིར་ལྷ་སྐུ་ཕྱག་རྒྱ་ཆེན་མོ་དང་། རང་བྱུང་ཡེ་ཤེས་ཀྱི་རྟེན་ཀུན་འདར་གྱི་ཆ་ཤས་ཨ་ཤད་ཀྱི་རྣམ་པ་ལྟ་
བུ་དང་མཐར་ཐུག་གི་འབྲས་བུ་སྐུ་དང་ཡེ་ཤེས་དབྱེར་མེད་པ་དང་། རང་བཞིན་འོད་གསལ་སྟོང་ཉིད་ལ་ཡང་ཕྱག་རྒྱ་ཆེན་པོ་ཞེས་གསུངས་མོད་སྐབས་འདིར་
ནི་དངོས་པོ་ཐམས་ཅད་ལ་རྒྱས་འདེབས་པས་རང་བཞིན་ལྷན་ཅིག་སྐྱེས་པའི་ཡེ་ཤེས་ལ་ཕྱག་རྒྱ་ཆེན་པོ་ཞེས་བྱ་ཞིང་། དེའི་མཚོན་བྱེད་ཞུ་བདེ་ལྷན་སྐྱེས་ཡིན་
པས་དེ་བསྐྱེད་པའི་རྟེན་རྒྱུད་ཡོངས་སུ་དག་པའི་ལས་ཀྱི་ཕྱག་རྒྱ་ཆེན་པོའི་མཚན་ཉིད་ཅི་ལྟ་བུ། དེ་ཉིད་དབྱིབས་དང་ཁ་དོག་ལ་སོགས་པ་ཕྱིའི་རྟེན་རགས་པ་
ཀུན་རྫོབ་པའི་རྣམ་པའི་གཟུགས་ཀྱིས་ནི་བདེ་བ་ཕྱག་ཆེན་གྱི་ཡེ་ཤེས་སྦྱིན་པ་དེ་ཅི་ལྟ་བུ་ལགས་པ་དེ་བཤད་དུ་གསོལ་ཞེས་པའོ། །ཡང་ན་ཀུན་རྫོབ་རྣམ་པ་རིག་
མའི་གཟུགས་ཀྱི་སྒོ་ནས་ནི་པདྨ་ཅན་གྱི་མཚན་ཉིད་དེ་བདེ་བ་ཆེན་པོ་སྦྱིན་པ་རྡོ་རྗེ་འཆང་ཁྱོད་ཀྱིས་བཤད་དུ་གསོལ་ཞེས་པའོ། །གཉིས་པ་ལན་ནི། གར་
མ་ལ་སོགས་པ་ཕྱག་རྒྱ་ལྔའམ་བརྒྱད་དམ་བཅུ་དྲུག་ལ་སོགས་པ་གསུངས་ཀྱང་དེ་དག་རེ་རེ་ལའང་ ལྔ་རེ་ཡོད་པས་སྐྱེ་
བས་ཐོབ་པའི་མཚན་ཉིད་བཤད་དགོས་པ་ལས་རི་དྭགས་ཅན་དང༌། དུང་ཅན་དང་། གླང་པོ་ཅན་དང༌། པདྨའི་
རི་མོ་ཅན་དང་། སྣ་ཚོགས་ཅན་མ་ཞེས་བྱ་བ ་ལྔའི་མཚན་ཉིད་རྒྱུད་གཞན་ལས་གསུངས་ཀྱང་དེ་དག་པས་མཆོག་
ཏུ་གྱུར་པ་ནི་པདྨ་ཅན་ཡིན་ཏེ། དེའི་མཚན་ཉིད་ནི། ཤིན་ཏུ་རིང་མིན་ཞེས་བྱ་བ་ལ་སོགས་པ་གསུངས་སོ། འདི་ལ་
གསུམ་ལས་ལུས་དང་སྤྱོད་ལམ་གྱི་མཚན་ཉིད་ནི། བཅོམ་ལྡན་འདས་ཀྱིས་བཀའ་སྩལ་པ། ལུས་ཤིན་ཏུ་རིང་བ་མིན་ལ། ཧ་ཅང་ཐུང་བའང་མིན་པས་རན་
པ་དང༌། ཁ་དོག་གནག་པ་མ་ཡིན་ཞིང་ཧ་ཅང་དཀར་བའང་མིན་པས་སྔོ་བསངས་དང་། པདྨའི་འདབ་མའི་རྣམ་པ་འདྲ་བས་འཇམ་ཞིང་མཛེས་པ་དང༌། དེ་
ཡི་ཁ་ཡི་དབུགས་ནི་དྲི་ཞིམ་པ་དང་ལྡན་ཞིང་། ལུས་ཀྱི་རྔུལ་ཡང་དྲི་ཞིམ་པོ་དང་ལྡན་པར་འགྱུར་བ་སྟེ། དཔེར་ན་རི་དྭགས་ཀྱི་ལྟེ་བའི་གླ་རྩིའི་དྲི་དང་
མཚུངས་ཤིང་དེའི་པདྨ་སྟེ་བྷ་ག་ལ་ཡང་དབང་ཆོག་སྟེ་ཙནྡན་ས་མཆོག་གི་དྲི་འདྲ་བ་འགྱུར་ལ། སྐད་ཅིག་སྟེ་རེས་འགའ་པདྨའི་དྲི་ལྟ་བུ་འབྱུང་ངོ་། །དེ་ལས་
བྱུང་བའི་ག་པུར་ཏེ་ཁམས་དཀར་པོ་དང་སིདྨ་རཀྟ་དག་ཀྱང་སྒྲུབ་པ་པོ་མཁས་པས་དྲི་བཟང་པོའི་སྒོ་ནས་པདྨ་ཅན་དུ་མཚོན་པར་བྱ་སྟེ། དེ་ཡང་ཨུཏྤ་ལ་ཡི་དྲི་
དང་འདྲ་བར་འགྱུར་ཞིང་། ཨ་ག་རུ་ནི་ནག་པོའི་དྲི་དང་ཡང་མཚུངས་པའོ། །དེ་ཉིད་ནི་སྤྱོད་ལམ་དལ་ཞིང་ཡིད་བརྟན་པས་མི་གཡོ་མ་ཉིད་དང་། ངག་སྙན་
པར་སྨྲ་ཞིང་འགྲོ་བ་མང་པོའི་ཡིད་དུ་འོང་བ་མ། ཁམས་རྒྱས་པས་སྐྲ་བཟང་བ། སྐྲ་མཚམས་སམ་སྐྱེ་གནས་ཀྱི་སྟེང་གི་དབུས་སུ་འགྲེང་བུ་ལྟ་བུའི་གཉེར་མ་
གསུམ་དང་ལྡན་པའོ། །སྦྱང་དཀའ་ཟླ་བས་མཚན་ཉིད་རྒྱས་པ་ཙ་རའི་བུས་བཤད་པ་ཡང་གསུངས་ཏེ། དོན་དུ་གཉེར་ན་
ཀུ་མུ་ཏིར་བལྟ་བར་བྱའོ། །གཉིས་པ་དེའི་མིང་ནི་ཕྱག་རྒྱ་དེ་ལ་སྐྱེ་བོ་ཕལ་པས་པདྨ་ཅན་པདྨ་ཅན་ཞེས་བརྗོད་དོ། གསུམ་པ་བསྟེན་པའི་ཕན་ཡོན་
ནི། ལྷན་ཅིག་སྐྱེས་པའི་ཡེ་ཤེས་བསྐྱེད་པའི་གཟུགས་ཅན་མ། །དེ་རྙེད་ནས་ནི་ ཚུལ་བཞིན་དུ་བསྟེན་ན་མཆོག་གི་དངོས་གྲུབ་འཐོབ་པར་
འགྱུར་རོ། །ཞེས་བྱ་བ་ནི་དེ་ལ་བརྟེན་ནས་སྐྱེ་བ་འདི་ཉིད་ལ་ཕྱག་རྒྱ་ཆེན་པོ་འགྲུབ་པར་འདོད་དེ་གང་ཟག་དབང་པོ་
རབ་ཀྱི་དབང་དུ་བྱས་པའོ། །དོན་གཉིས་པ་སྨོན་ལམ་ནི་གང་ཟག་དབང་པོ་རབ་ཚེ་འདི་དང་། འབྲིང་འཆི་ཁའམ་
བར་དོར་འགྲུབ་པ་ལ་ནི་མི་དགོས་ཀྱི། ཐ་མ་སྐྱེ་བ་བདུན་ནམ་བཅུ་དྲུག་ལ་སོགས་པ་ན་འགྲུབ་པ་ལ་དགོས་སོ། །
དེ་ལྟར་སྐྱེ་བ་བཅུ་དྲུག་ཚུན་ཆད་ན་འགྲུབ་པའི་བར་ལ་ཡང་རྣལ་འབྱོར་པ་གལ་ཏེ་ལམ་གཞན་ལ་ཞུགས་ན་འགོར་
བས་ན་མི་འགོར་བར་རྡོ་རྗེ་ཐེག་པ་ལ་འཇུག་པར་སྨོན་པའི་ཕྱིར། རིགས་སུ་སྐྱེ་དང་ཞེས་བྱ་བ་ལ་སོགས་པ་སྨོས་
ཏེ། ཚིག་དོན་ནི་རྟོགས་པར་སླའོ། སྟེ་ཞུས་པ་ནི། དེ་ནས་རྣལ་འབྱོར་མ་བདག་མེད་མས་གསོལ་བ། ཀྱེ་བཅོམ་ལྡན་འདས་ཞེས་བོས་
ནས། སྐྱེ་བ་བརྒྱུད་ནས་འཚང་རྒྱ་བའི་སྒྲུབ་པ་པོས་སྨོན་ལམ་ཇི་ལྟར་གདབ་པར་བགྱི་ཞེས་པའོ། །ལན་ནི། བཅོམ་ལྡན་འདས་ཀྱིས་བཀའ་སྩལ་པ། ཐེག་
ཆེན་གྱི་རིགས་སུ་སྐྱེ་བ་དང་དམ་ཚིག་དང་སྡོམ་པ་ཐོབ་ལ་མ་ཉམས་པར་སྲུང་བ་ཅན། སྨྱོ་བ་མེད་པ་སྟེ་སེམས་དྲན་པ་མ་ཉམས་པ་དང་། ཀྱེའི་རྡོ་རྗེའི་རྒྱུད་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
194
སྟོན་ཞིང་དབང་བསྐུར་བའི་བླ་མ་ལ་གུས་པ་དང་། སེམས་ཅན་ལ་མ་ལྟར་བརྩེ་བའི་སྙིང་རྗེ་ཅན་དང་ལྡན་པ་ཉིད་དུ་སྐྱེ་བ་ཕྱི་མར་སྐྱེ་ཞིང་དེའི་ཕ་རོལ་དུའང་དེ་ལྟ་
བུར་སྐྱེ་བར་འགྱུར་བར་ཤོག་ཅེས་པ་ནི། གཙོ་བོར་བསྐྱེད་རིམ་དང་འབྲེལ་བའོ། །ལག་པས་བརྡའི་དྲིལ་བུ་ཉིད་འཁྲོལ་བ་སྟེ་དོན་སྟོང་པ་དང་སྙིང་རྗེ་དབྱེར་མི་
ཕྱེད་པའི་བྱང་ཆུབ་ཀྱི་སེམས་འཛིན་པར་གྱུར་ཅིག་པའོ། །གཞན་ཡང་ཟབ་མོའི་ཆོས་ཀྱེའི་རྡོ་རྗེ་ནི་ཀློག་ཅིང་འཆད་པ་དང་། བཙུན་མོ་དང་སྙོམས་པར་ཞུགས་
པ་ལས་བྱུང་བའི་ཁུ་བ་རོ་མཉམ་པར་ཟ་ཞིང་མྱོང་བའི་ཁ་ཟས་ཅན་ཏེ། བདེ་སྟོང་མཆོག་ལ་ལོངས་སྤྱོད་པར་སྐྱེ་ཞིང་སྐྱེ་བར་འགྱུར་བར་ཤོག་ཅེས་པ་ནི་གཙོ་བོར་
རྫོགས་རིམ་དང་འབྲེལ་བའི་སྨོན་ལམ་མོ། །དོན་གསུམ་པ་སྐལ་བ་མེད་པ་རིམ་གྱིས་གདུལ་བའི་རིམ་པ་ཞུས་པ་ནི། སྨོན་ལམ་
གསུངས་པའི་རྗེས་དེ་ནས་ལྷ་མོ་བདག་མེད་མ་དེ་དགྱེས་ནས་ཞུ་བའི་ཚིག་ནི་འདི་ཉིད་སླར་ཡང་ཞུས་པ། རྡོ་རྗེ་ཐེག་པ་ལ་ཅིག་ཅར་འཇུག་པའི་སྐལ་བ་མེད་པའི་
སེམས་ཅན་གདུལ་དཀའ་བ་དེ་རྣམས་ཐབས་གང་གིས་འདུལ་བར་འགྱུར་བ་ལགས་ཞེས་སོ། །ལན་ལ་གཉིས། ཇི་ལྟར་བསླབ་པའི་རིམ་པ། དེ་ལྟར་བསླབ་
པའི་ཕན་ཡོན་ནོ། །དང་པོ་ལ་གཉིས། ཐུན་མོང་གི་ཐེག་པ་ལ་རིམ་གྱིས་བསླབ་པ་དང༌། ཐུན་མོང་མ་ཡིན་པའི་ཐེག་པ་ལ་བསླབ་པའོ། །དང་པོ་
ནི། སློབ་དཔོན་བློ་གྲོས་དང་ལྡན་པས་སློབ་མའི་བསམ་པ་དང་རྗེས་སུ་མཐུན་པར་ཆོས་སྟོན་ནུས་པ་ནི་གཞན་དོན་
བྱེད་པར་འོས་པ་སྟེ། དེ་ཁོ་ན་ཉིད་ལ་འཇུག་པ་ལས། བླ་མས་སློབ་མའི་བསམ་ཤེས་ནས། །རྗེས་སུ་སྟོན་པར་
བྱེད་པ་གང་། །དེ་ནི་སློབ་དཔོན་ཉིད་ཡིན་གྱི། །གཞན་གྱིས་སློབ་མ་བསྡུ་འོས་མིན། །ཞེས་གསུངས་ལ། ཡང་
འདི་ནས་བཤད་པ་མ་ཡིན་པ་གླུ་དང་བྲོ་གར་དང་སྨན་དཔྱད་ལ་སོགས་པའི་སྒོ་ནས་རིམ་གྱིས་སྦྱངས་ནས་ཀྱང་རྡོ་རྗེ་
ཐེག་པ་ལ་འཛུད་པ་ཡིན་ཏེ། སློབ་དཔོན་ཨཱརྱ་དེ་ཝས་བཞི་བརྒྱ་པ་ལས། ལ་ལའི་བླ་མར་གྱུར་པ་སྟེ། །ལ་ལ་ཡི་
ནི་སློབ་མར་འགྱུར། །ཐབས་རིག་སྣ་ཚོགས་ཐབས་རྣམས་ཀྱིས། །མ་རྟོགས་སེམས་ཅན་རྟོགས་པར་བྱེད། །
ཅེས་གསུངས་སོ། །དེ་བས་ན་སློབ་དཔོན་བློ་གྲོས་ཆེན་པོ་དེ་ལ་སློབ་མ་འགའ་ཞིག་གསོལ་བ་འདེབས་ན་དྲིས་པ་ལ་
སོགས་པའི་སྒོ་ནས་དེའི་བློའི་རིམ་པ་རྗེས་སུ་རྟོགས་པར་བྱ་སྟེ། གལ་ཏེ་ཐེག་པ་ཆེན་པོའམ་རྡོ་རྗེ་ཐེག་པའི་རིགས་
སུ་འདུག་ན་ཐོག་མ་ཉིད་དུ་འཇུག་པ་ལ་ཉེས་པ་མེད་དེ། ཞི་བའི་ལྷས། རྒྱ་ཆེན་ཆོས་ཀྱི་སྣོད་གྱུར་པ། །ཐེག་པ་
དམན་ལ་སྦྱར་མི་བྱ། །ཞེས་གསུངས་སོ། །གལ་ཏེ་བློ་དམན་པ་ཡིན་ཞིང་དེ་རིམ་གྱིས་མ་སྦྱངས་ནའང་། དམན་
ལ་ཟབ་དང་རྒྱ་ཆེ་དང༌། །ཞེས་བྱ་བའི་སྐྱོན་དུ་འགྱུར་རོ། །བློ་མཆོག་ཏུ་གྱུར་པས་ཀྱང་ལམ་སྤྱི་ལ་སྒྲོ་འདོགས་བཅད་པའི་
ཕྱིར་དང་གཞན་བཀྲི་བའི་ཕྱིར་འདི་སློབ་པ་ལ་ནི་ཉེས་པ་མེད་དོ། །དེ་བས་ན་འདིར། དང་པོར་སྤྱོད་པ་རིམ་ཅན་ལ་བསླབ་པ་
ནི། བཅོམ་ལྡན་འདས་ཀྱིས་བཀའ་སྩལ་པ། གང་ཟག་བློ་དམན་པ་དེ་ལ་དང་པོར་ ཉེས་དམིགས་བསྟན་ནས་སྐྱོ་བ་བསྐྱེད་ཅིང་སྐྱབས་སུ་འགྲོ་བ་ལ་
བཀོད་དེ་ཉིན་ཞག་གི་མཐའ་ཅན་གསོ་སྦྱོང་ ཡན་ལག་བརྒྱད་པ་སྦྱིན་པར་བྱའོ། །ཞེས་བྱ་བ་དགེ་བའི་ས་བོན་གསོ་ཞིང་སྡིག་པ་
སྦྱོང་བའི་བསྙེན་གནས་སྟོན་པ་སྟེ། དེ་ལའང་ཐོག་མར་མི་རྟག་པ་དང་ངན་སོང་གི་འཇིགས་པའང་བཤད། དཀོན་
མཆོག་གསུམ་གྱི་ཡོན་ཏན་བསྟན་ཏེ་དཀོན་མཆོག་གསུམ་ལ་སྐྱབས་སུ་གཏང་། དེའང་། གཞན་ལ་བསྙེན་གནས་
ཡོད་མོད་ཀྱི། །སྐྱབས་སུ་མ་སོང་བ་ལ་མེད། །ཅེས་མཛོད་ལས་གསུངས་སོ། སྐྱབས་གསུམ་བདུན་ཅུ་པ་ལས། གསུམ་ལ་
སྐྱབས་འགྲོའི་དགེ་བསྙེན་གང་། །དེ་ནི་སྡོམ་བརྒྱད་རྩ་བ་ཡིན། །ཞེས་སོ། །དེ་ལྟར་སྐྱབས་སུ་སོང་ནས་གདོད་གསོ་སྦྱོང་དངོས་ཉིན་
ཞག་གི་མཐའ་ལ་བརྟེན་པའི་ཡན་ལག་བརྒྱད་པའི་བསྙེན་གནས་ནི། ཚུལ་ཁྲིམས་ཡན་ལག་བག་ཡོད་པའི། །



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
195
ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་གསུམ་རིམ་གོ་རིམ་བཞིན། །ཞེས་པའི་ཚུལ་ལ་བསླབ་
བོ། །དེ འི་རྗེས་ སུ་སོ་སོར་ཐར་པ་བསླབ་པའི་གནས་བཅུ་ཉིད་ལ་སློབ་ཏུ་གཞུག་ཅིང་དེ་ནས་བྱང་ཆུབ་སེམས་བསྐྱེད་ཅིང་སྦྱིན་_པར་བྱ་སྟེ་
མི་དགེ་བ་བཅུ་འཁོར་དང་བཅས་པ་བསྲུངས་ན་ཚུལ་ཁྲིམས་ཐམས་ཅད་དེར་འདུ་བར་འགྱུར་ཏེ། དེ་དག་ནི་ལུས་
ཀྱིས་སྲོག་གཅོད་པ་དང་། མ་བྱིན་པར་ལེན་པ་དང་། འདོད་པས་ལོག་པར་གཡེམ་པ་གསུམ། ངག་གིས་བརྫུན་
དང༌། ཕྲ་མ་དང་། ངག་འཁྱལ་བ་དང་། ཚིག་རྩུབ་བཞི། ཡིད་ཀྱིས་བརྣབ་སེམས་དང་། གནོད་སེམས་
དང༌། ལོག་ལྟ་གསུམ་སྟེ། དེ་དག་འཁོར་དང་བཅས་པ་ཡོངས་སུ་རྫོགས་པར་བསྲུངས་ན་འདིའི་ཁོངས་སུ་དགེ་
བསྙེན་ནས་དགེ་སློང་གི་བར་གྱི་བསླབ་པར་བྱ་བའི་ཆོས་རྣམས་འདུ་བ་ཡིན་ནོ། །ཡང་ན་བསླབ་པའི་གནས་བཅུ་
ནི། སྐྱབས་གསུམ་འཛིན་པའི་དགེ་བསྙེན་དང་། སྣ་གཅིག་སྤྱོད་པ་དང་། སྣ་འགའ་སྤྱོད་པ་དང་། ཕལ་ཆེར་
སྤྱོད་པ་དང་། ཡོངས་སུ་རྫོགས་པ་དང་ལྔ་ནི་ཁྱིམ་པའི་ཕྱོགས་ཡིན་ལ། ཚངས་པར་སྤྱོད་པ་དང༌། གོ་མི་
དང༌། དགེ་ཚུལ་དང་། བུད་མེད་ལ་ལྷག་པ་བར་སློབ་མ་དང་། དགེ་སློང་དང་ལྔ་ནི་རབ་ཏུ་བྱུང་བའི་ཕྱོགས་ཡིན་
ནོ། འགའཞིག་དགེ་ཚུལ་གྱི་བསླབ་བྱ་བཅུ་ལའང་བཤད་དེ། དེ་དག་གང་ལྟར་ཡང་འགལ་བ་མེད་དོ། །མདོར་ན་སོ་སོར་ཐར་པའི་སྡོམ་པ་ལ་ཇི་ལྟར་
རིགས་པར་བསླབ་པར་བྱ་བའོ། །ཐེག་ཆེན་སེམས་བསྐྱེད་ནི་སྤྱིར་ཅིག་ཅར་དུ་འཇུག་པ་ལ་སྟ་གོན་ལ་སོགས་པའི་སྐབས་སུའང་སྐྱེ་བས་དུས་ནམ་སྐྱེ་མ་ངེས་
པའི་སེམས་བསྐྱེད་ཞེས་སྨྲོས་ཀྱང་རིམ་གྱིས་བསླབ་པའི་ཚེ་སྐབས་འདིར་ངེས་པར་སྦྱིན་དགོས་པས་ཐེག་ཆེན་གྱི་བསམ་པ་རིམ་གྱིས་སྦྱངས་ནས་བྱང་ཆུབ་ཏུ་
སེམས་བསྐྱེད་པའི་རྒྱུ་ངོ་བོ་འབྲས་བུ་རྣམས་ཁོང་དུ་ཆུད་པའི་སློབ་དཔོན་གྱིས་ཆོ་ག་རྣམ་པར་དག་པའི་སྒོ་ནས་བྱང་ཆུབ་སེམས་དཔའི་སྡོམ་པ་དང་དེའི་བསླབ་བྱ་
རྣམས་སྦྱིན་ཞིང་བསླབ་པར་བྱའོ། །དེ་ལྟར་སྤྱོད་པ་རིམ་པ་ཅན་ལ་བསླབས་ནས། གཉིས་པ་ ལྟ་བ་རིམ་པ་ཅན་ལ་བསླབ་པར་
བྱ་སྟེ། མཛོད་ལས། ཚུལ་གནས་ཐོས་དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། །ཐོས་སོགས་
ལས་བྱུང་བློ་རྣམས་ནི། །མིང་དང་གཉི་གའི་དོན་ཡུལ་ཅན། །ཞེས་འབྱུང་ངོ༌།.དེའང་སྤྱིར་ནི་རིག་པའི་གནས་ལྔ་དང་ཕྱི་ནང་གི་
གཞུང་ལུགས་མཐའ་དག་ལ་བསླབ་པར་བྱ་བ་སྟེ། སྤྱོད་འཇུག་ལས། རྒྱལ་སྲས་རྣམས་ཀྱིས་མི་བསླབ་པའི། །དངོས་དེ་གང་ཡང་ཡོད་མ་ཡིན། །ཞེས་
སོགས་གསུངས་པ་ལྟར་རོ། །ཁྱད་པར་དུ་ནང་པ་སངས་རྒྱས་པའི་གྲུབ་མཐའ་ལ་བསླབ་པར་རིགས་པ་ལས། དེའང་བྱེ་སྨྲ་སོགས་བཞིར་རྒྱུད་འདི་ཉིད་དུ་
བསྟན་ཅིང་། ཡེ་ཤེས་སྙིང་པོ་ཀུན་ལས་བཏུས་པ་ལས། སངས་རྒྱས་ཆོས་ནི་རྣམ་པ་བཞིར། །ཡིད་འདོད་རྣམས་ཀྱིས་མངོན་མཐོང་སྟེ། །བྱེ་བྲག་སྨྲ་ལ་
སོགས་པའི་ལམ། །བཤད་པས་དེ་ཉིད་སྒྲུབ་པའོ། །ཞེས་གསུངས་སོ། །དེའི་ཕྱིར། །དེ་ལ་ལྟ་བའི་རིམ་པ་ནི། དེ་ལྟར་སྤྱོད་པའི་རིམ་པ་ལ་
གནས་པ་དེ་ལ་ དང་པོར་ཤེས་བྱའི་གཞི་ལྔ་རྫས་ཀྱི་བྱེ་བྲག་ཏུ་སྨྲ་བའི་ལྟ་བ་བསྟན ་ཅིང༌། །ཞེས་བྱ་སྟེ། ཤེས་བྱའི་གཞི་ལྔ་
ནི། གཟུགས་དང་། སེམས་དང༌། སེམས་ལས་བྱུང་བ་དང་། ལྡན་པ་མ་ཡིན་པའི་འདུ་བྱེད་དང་། འདུས་མ་
བྱས་དང་ལྔ། དང་དུས་གསུམ་ཀ་རྫས་ཀྱི་བྱེ་བྲག་ཏུ་སྨྲ་ཞིང་བསྟན་བཅོས་བྱེ་བྲག་ཏུ་བཤད་པའི་རྗེས་སུ་འབྲངས་ནས་གྲུབ་པའི་མཐའ་སྨྲ་བས་ན་བྱེ་བྲག་སྨྲ་
བ་ཞེས་བྱ་སྟེ་དེ་ཡང༌། ཟག་བཅས་དང༌། ཟག་མེད་དང༌། འདུས་བྱས་དང་། འདུས་མ་བྱས་དང་། ཕུང་པོ་
དང༌། ཁམས་དང་། སྐྱེ་མཆེད་དང༌། བདེན་པ་གཉིས་དང་བཞི་ལ་སོགས་པ་རྒྱས་པར་དབྱེ་བའི་སྒོ་ནས་ཐོག་མར་
ཐོས་བསམ་གྱིས་ལྟ་བ་གཏན་ལ་འབེབས་སོ། །དེ་ནས་ཞི་གནས་དང་ལྷག་མཐོང་བསྒོམ་པ་ལ་འཇུག་གོ །དེས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
196
འབྲས་བུ་བྱང་ཆུབ་གསུམ་དུ་འགྱུར་རོ་ཞེས་སྟོན་པ་སྟེ། འདི་ནི་སངས་རྒྱས་པའི་གྲུབ་མཐའ་ཐམས་ཅད་ཀྱི་གཞི་མ་ལྟ་བུ་སྟེ། འདིའི་
གཞུང་ནི་མཐའ་ཡས་མོད། གངས་ཅན་འདི་ན་མཛོད་ཀྱི་རབ་ཏུ་བྱེད་པ་ཙམ་སྣང་བས་དེར་བལྟ་བར་བྱའོ། །དེ་
ནས། ཤེས་བྱའི་གཞི་གསུམ་བདེན་པར་སྨྲ་བའི་ མདོ་སྡེ་པའི་ལྟ་བའང་ སྔ་མ་དེ་བཞིན་དུ་བསྟན་པར་བྱ་བ་ཡིན་ནོ། །ཞེས་བྱ་བ་
སྟེ།.གཙོ་བོར་མདོ་སྡེ་ཉིད་ཚད་མར་བྱེད་པའི་སྒོ་ནས་གྲུབ་པའི་མཐའ་སྨྲ་བས་མདོ་སྡེ་པ་སྟེ་འདིས་བརྗོད་བྱ་ཐེག་པ་ཆེན་པོ་བཀར་སྒྲུབ་ཅིང་བརྗོད་བྱ་དེའང་
གསུང་རབ་ཡན་ལག་བཅུ་གཉིས་ལ་བརྟེན་ཏེ་སྟོན་པ། དོན་དུ་སྣང་བའི་ ཆོས་ཐམས་ཅད་སེམས་ཡིན་ཡང་སེམས་
སྣང་བ་དམིགས་པའི་རྟེན་ཙམ་ཞིག་སྟེ་རྣམ་པ་གཏོད་བྱེད་ཕྱི་རོལ་གྱི་དོན་འདོད་ཅིང་བྱང་ཆུབ་སེམས་དཔའ་ལ་ས་བཅུ་
དང་_སངས་རྒྱས་ལ་སྐུ་གསུམ་ལ་སོགས་པ་འདོད་པ་སྟེ། འདི་ནི་ཐེག་པ་ཆེན་པོ་ལ་ཉེ་བས་ན་བསྟན་བཅོས་མཁན་པོ་ཁ་ཅིག་
གིས་ཐེག་པ་ཆེན་པོ་པར་ཡང་འདོད་པ་ཡིན་ནོ། །འདིའི་གཞུང་ལུགས་ཀྱང་མཐའ་ཡས་མོད། བྱང་ཕྱོགས་ཀྱི་
རྒྱུད་འདི་ན་ཆོས་མངོན་པ་ཀུན་ལས་བཏུས་དང་མཛོད་ཀྱི་འགྲེལ་པ་ལ་བརྟེན་ཏེ་ཤེས་པར་བྱའོ། །དེའི་རྗེས་ལ་ཟབ་
པ་དང་རྒྱ་ཆེ་བ་ལ་མོས་ན། དེ་ནས་རྣལ་འབྱོར་སྤྱོད་པ་ སེམས་ཙམ་པའི་ལྟ་བ་ཉིད་བསྟན་ཏེ། དེ་ཡང་ས་བཅུ་པ་ལས། ཀྱེ་རྒྱལ་
བའི་སྲས་དག་ཁམས་གསུམ་པོ་འདི་ནི་སེམས་ཙམ་མོ་ཞེས་སོགས་གསུངས་པ་ལ་བརྟེན་ནས་རྒྱུ་ལམ་འབྲས་བུའི་གནས་སྐབས་ཐམས་ཅད་དུ་སྣང་བ་ཐམས་
ཅད་སེམས་ཀྱི་བདག་ཉིད་དུ་སྨྲ་བས་སེམས་ཙམ་པ་ཞེས་དང༌། དེའི་ཕྱིར་སེམས་ཀྱི་རྣལ་འབྱོར་གཙོ་བོར་སྟོན་ཅིང་སྤྱོད་པས་ན་རྣལ་འབྱོར་སྤྱོད་པ་ཞེས་བྱ་
སྟེ།.ཆོས་མངོན་པ་ཐེག་པ་ཆེན་པོའི་མདོ་ལས། ཤེས་བྱའི་གནས་དང་མཚན་ཉིད་དེར་འཇུག་དང་། །དེ་ཡི་རྒྱུ་
འབྲས་དེ་རབ་དབྱེ་བ་དང་
། །བསླབ་པ་གསུམ་དང་དེ་འབྲས་སྤངས་པ་དང༌། །ཡེ་ཤེས་ཐེག་པ་མཆོག་གྱུར་ཁྱད་
པར་འཕགས། །ཞེས་ཤེས་བྱའི་གཞི་བཅུས་བསྡུས་ཏེ་ཐེག་པ་ཆེན་པོའི་ལམ་དང་འབྲས་བུ་མཐའ་དག་བསྟན་པར་
བྱའོ། །འདི་ནི་ཐེག་ཆེན་གྱི་གྲུབ་མཐའ་ཐམས་ཅད་ཀྱི་གཞི་མ་ལྟ་བུའོ། །དེ་རྟོགས་ནས། དེ་ཡི་རྗེས་སུ་ མཐའ་བྲལ་དབུ་མ་ ཆེན་པོའི་ལྟ་བ་
བསྟན་པར་བྱའོ། །ཞེས་བྱ་བ་སྟེ། དེའང་ལམ་དང་འབྲས་བུའི་གཞི་ཐམས་ཅད་རྣལ་འབྱོར་སྤྱོད་པ་ཉིད་དང་འདྲ་བ་
ལས་ལྟ་བས་ཁྱད་པར་དུ་བྱས་པ་སྟེ། དོན་དམ་པར་ན་སེམས་ལ་སོགས་པའི་ཆོས་ཐམས་ཅད་རང་བཞིན་མེད་ ཅིང་
ཡིན་ནོ། །འདི་ལ་ནི་ཀུན་རྫོབ་ཀྱི་འདོད་པ་མི་མཐུན་པ་ལྔ་ཡོད་དེ། འཇིག་རྟེན་གྲགས་སྡེ་བ་དང་། བྱེ་བྲག་ཏུ་སྨྲ་
བ་དང་ཚུལ་མཚུངས་པ་དང་། མདོ་སྡེ་སྤྱོད་པའི་དང་། སྒྱུ་མ་ལྟ་བུ་དང་། རྣལ་འབྱོར་སྤྱོད་པའི་དབུ་མ་ཞེས་བྱ་
བ་ལྔ་ཡིན་ནོ། །དོན་དམ་པ་ལ་ཁ་ཅིག་སྒྱུ་མ་ལྟ་བུ་དང༌། རྒྱན་ཆད་རབ་ཏུ་མི་གནས་པ་དང་། ཟུང་འཇུག་རབ་ཏུ་
མི་གནས་པའོ་ཞེས་ཟེར་ཏེ། འདི་ནི་གཞུང་གི་ཆ་མ་རྟོགས་པར་རང་དགར་སྨྲ་བར་བས་ཀྱི། དོན་དམ་པར་ནི་རང་
བཞིན་མེད་ཅིང་བརྗོད་པ་དང་བྲལ་བ་འདི་ཉིད་ཁོ་ན་ལས། གཞུང་ཐ་དད་པ་གང་ཡང་མེད་དོ། མདོར་ན་གཞི་དབུ་མ་བདེན་
གཉིས་ཟུང་འཇུག ལམ་དབུ་མ་ཚོགས་གཉིས་ཟུང་འཇུག འབྲས་བུ་དབུ་མ་སྐུ་གཉིས་ཟུང་འཇུག རྒྱུ་ལམ་འབྲས་བུའི་ཆོས་ཐམས་ཅད་རྟག་ཆད་སོགས་
ཀྱི་མཐའ་ཐམས་ཅད་དང་བྲལ་བས་ན་དབུ་མ་ཞེས་བྱའོ། །འདིར་རབ་འབྱམས་པས་མདོ་སྡེ་སྤྱོད་པའི། རྣལ་འབྱོར་སྤྱོད་པའི། གྲགས་སྡེ་སྤྱོད་པའི་དབུ་མ་
དང་གསུམ་ལ་སོགས་པ་དབྱེར་ཡོད་ཅིང་དོན་དེ་མ་རྟོགས་པར་བླ་མ་གོང་མ་རྣམས་ཀྱིས་བོད་སྔ་མའི་ཟེར་སྒྲོས་འཆད་པ་དང་རང་ལུགས་བཞག་པ་མ་ཕྱེད་པའི་



197
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནོངས་པ་ཡང་མང་དུ་སྣང་བས་བློ་ལྡན་རྣམས་ཀྱིས་དཔྱད་པར་བྱའོ་གསུངས། །དེ་ལྟ་བུའི་ཐེག་པ་ཆེན་པོ་དེ་གཉིས་ཀྱི་དགོངས་པ་ངེས་
འགྲེལ། ཤེར་ཕྱིན་སོགས་བཀའ་དང་ཐེག་བསྡུས་དང་རིགས་ཚོགས་སོགས་བསྟན་བཅོས་ནི་ཤིན་ཏུ་མང་བས་ན་དེ་དག་མཉན་ཞིང་
བལྟ་བ་ལས་ཤེས་པར་བྱའོ། །དེ་ལྟར་ཐེག་པ་ཆེན་པོ་ཐུན་མོང་བ་བསྟན་པས་བྱང་ཆུབ་སེམས་དཔར་གྱུར་ནས་རང་
དང་གཞན་གྱི་དོན་མྱུར་དུ་བསྒྲུབ་པར་བྱ་བའི་ཕྱིར་གཉིས་པ་ཐུན་མོང་མ་ཡིན་པ་རྡོ་རྗེ་ཐེག་པའི་ལམ་སྟོན་པས་ན། དེ་ནས་རྒྱུད་
སྡེ་བཞིའི་སྔགས་ཀྱི་རིམ་པ་ཀུན་ལ་བསླབ་ཅིང་ཤེས་པར་བྱས་ནས། །ཞེས་བྱ་བ་ཡིན་ཏེ། དང་པོར་གཙང་སྦྲ་ལ་
སོགས་པ་ཕྱིའི་བྱ་བ་གཙོ་བོར་སྟོན་པ་བྱ་བའི་རྒྱུད་ཀྱི་ལམ་སྨིན་གྲོལ་ལ་གཞུག་སྟེ་དེ་ནི་ལེགས་པར་གྲུབ་པ་དང་དཔུང་
པ་བཟང་པོ་ལ་སོགས་པའོ། །དེ་ནས་གཙང་སྦྲ་ལ་སོགས་པ་ལ་སྨད་དེ་ཕྱིའི་བྱ་བ་དང༌། ནང་ཏིང་ངེ་འཛིན་གྱི་བྱ་བ་
མཉམ་པར་སྤྱོད་པའི་ལམ་སྨིན་གྲོལ་ལ་བསླབ་སྟེ་དེ་ནི་རྣམ་པར་སྣང་མཛད་མངོན་པར་བྱང་ཆུབ་པ་དང་འཇམ་དཔལ་
རྩ་བའི་རྒྱུད་ལ་སོགས་པའོ། །དེ་ནས་ཕྱིའི་བྱ་བ་མཐའ་དག་དོར་ཏེ་ཏིང་ངེ་འཛིན་གཙོ་བོར་གྱུར་པ་སྔགས་དང་ཕྱག་
རྒྱ་ཙམ་གྱིས་དངོས་གྲུབ་སྒྲུབ་པ་རྣལ་འབྱོར་གྱི་རྒྱུད་ཀྱི་སྨིན་གྲོལ་ལ་བསླབ་སྟེ་དེ་ཉིད་འདུས་པ་ལ་སོགས་པའོ། །དེ་
ནས་ལག་པའི་ཕྱག་རྒྱ་ལ་སོགས་པའང་དོར་ཏེ་ཏིང་ངེ་འཛིན་ཁོ་ན་གཙོ་བོར་བྱེད་པ་བསྐྱེད་པའི་རིམ་པ་དང་རྫོགས་
པའི་རིམ་པའི་ཐབས་ཟབ་མོ་ཁོ་ན་མ་ཡིན་པ་དཔལ་གསང་བ་འདུས་པ་དང་། བསྐྱེད་པའི་རིམ་པ་ཟབ་ཅིང་སྤྲོས་པ་
རྒྱ་ཆེ་བ་བདེ་མཆོག་སྒྱུ་མ་སྟེ་རྣལ་འབྱོར་བླ་ན་མེད་པའི་རྩ་བའི་རྒྱུད་དེ་དག་ལ་བསླབ་པར་བྱའོ། །དེ་ལྟར་ཤེས་
ནས། དེའི་རྗེས་སུ་རྒྱུད་ཐམས་ཅད་ཀྱི་མཐར་ཐུག་པ་སྟོང་པ་དང་སྙིང་རྗེ་དབྱེར་མེད་པ་ཀྱེ་ཡི་རྡོ་རྗེ འི་ལམ་བརྩམ་ཞིང་བསྟན་པར་བྱའོ། །
ཤིན་ཏུ་ཟབ་མོའི་བསྐྱེད་རྫོགས་ཀྱི་ཐབས་སྟོང་ཉིད་སྙིང་རྗེ་རྟོགས་པར་བྱེད་པ་རྣལ་འབྱོར་བླ་ན་མེད་པའི་རྒྱུད་ཕྱི་མའི་
ཕྱི་མ་འདིའི་སྨིན་གྲོལ་གཉིས་བསྟན་ཞེས་བྱ་བར་དགོངས་སོ། །གཉིས་པ་འདི་བསྟན་པའི་ཡུལ་_དང་ཕན་ཡོན་ནི། རིམ་
པ་དེ་ལྟར་སློབ་མས་གུས་པས་བླངས་ཤིང་བསླབ་ན་ནི། སྐལ་པ་དམན་པས་ཀྱང་སངས་རྒྱས་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། །
ཞེས་འབྱུང་བས་ན་བླ་མའི་གསུང་ལ་ཚད་མར་བྱེད་པ་ཅིག་ལ་བསྟན་པར་བྱ་བ་ཡིན་ནོ། །དེ་དག་རྒྱས་པར་རྒྱུད་ཀྱི་
མངོན་པར་རྟོགས་པར་བསྟན་ཟིན་པས་ན་དེར་ཤེས་པར་བྱས་ལ་འདིར་སྐབས་དང་སྦྱར་ཏེ་རྒྱས་པའམ་བསྡུས་པ་ཅི་
རིགས་པ་བསྟན་པར་བྱའོ། །འདུལ་བའི་ལེའུ་ནི་ཕྱག་རྒྱས་རྣམ་པར་རྟོག་པ་བཙན་ཐབས་སུ་འདུལ་ལ། སྨོན་ལམ་
གྱིས་འདུལ་བ་ སྐྱེ་བ་བརྒྱུད་མ་ལེན་པར་བྱེད་ཅིང་། གཙོ་བོར་ནི་སྐལ་བ་དམན་པ་རྣམས་བསླབ་པའི་རིམ་པས་རིམ་གྱིས་འདུལ་
བས་ནའོ། །ལེའུ་བརྒྱད་པ་ཚིགས་སུ་བཅད་པ་བཅུ་གཉིས་ཀྱི་རྣམ་པར་བཤད་པ་བསྟན་ཟིན་ཏོ།། །།ད་ནི་ལེའུ་
དགུ་པ་བཤད་པར་བྱ་སྟེ། དེའང་ལེའུ་བརྒྱད་པར་བསླབ་པས་གདུལ་བར་གསུངས་ཀྱང་མངོན་སྤྱོད་ཀྱིས་གདུལ་བ་
མ་གསུངས་པས་དེའི་རྗེས་ལ་ལེའུ་དགུ་པ་བསྟན་པ་ནི་ལེའུའི་འབྲེལ་ཅུང་ཟད་དོ། །འདིའི་བརྗོད་བྱ་ནི་སྤྱི། རྗོད་
བྱེད་ནི་ཡན་ལག་གི་དོན། མངོན་པར་རྟོགས་པ་ནི་བསྐྱེད་པའི་རིམ་པ་དང་དངོས་གྲུབ་མཐའ་དག་གི་མངོན་པར་
རྟོགས་པ་ལྔ་དང་འབྲེལ་པས་དྲུག་ཀའོ། །བཤད་པའི་རྒྱུད་ནི་མངོན་རྟོགས་དེ་དག་སྟོན་པ་མཐའ་དག་དང་འབྲལ་མེད་



198
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཀྱི། ཉེ་བར་མཁོ་བའི་དབང་དུ་བྱས་ན་རྡོ་རྗེ་གུར་གྱི་ལེའུ་བཞི་པ་ནས་མངོན་སྤྱོད་དང་དག་པ་ཅུང་ཟད་ཙམ། དྲུག་
པ་ནས་ཕྲེང་བ། བདུན་པ་ནས་ཁ་ཟས་གསུངས། ཁ་སྦྱོར་གྱི་ལྔ་པའི་གཉིས་པ་ནས་དག་པ་ཅུང་ཟད་གསུངས་
ལ། ལྷག་མ་རྣམས་ནི་བདུན་པའི་རབ་བྱེད་བཞིས་ཤེས་པར་ནུས་སོ། །རྩ་བའི་རྒྱུད་ཀྱི་གང་དུ་ཁ་བསྐང་ཞེ་
ན། ལེའུ་བདུན་པ་བརྡའི་ལེའུར། གདུག་པ་ཐམས་ཅད་གཞུག་པ་སྟེ། །ཆོ་གའི་གཙོ་བོས་དགག་པར་བྱ། །
ཞེས་གསུངས་པ་ལ་བསྒྲལ་བའི་ཡུལ་དང་། ཆོ་ག་མ་གསུངས་པས་དེ་གསལ་བར་བཤད་པ་དང་། ལེའུ་དགུ་
པར་ཕྱག་བཅུ་དྲུག་པའི་སྤྱན་ལ་སོགས་པའི་དག་པ་རྒྱས་པར་མ་གསུངས་པ་དེ་གསལ་བར་བཤད་པ་དང་། གཉིས་པ་
སྔགས་ཀྱི་ལེའུར་སྔགས་བཏུ་བ་ཁ་བསྐང་བའོ། །གཞུང་གི་དོན་ལ་མངོན་སྤྱོད་ཀྱི་ཕྲིན་ལས། ལྷའི་རྣམ་དག སྔགས་བཏུ་བ་
གསུམ་ལས། དང་པོ་ནི་དེ་ནས་ཞེས་བྱ་བ་ནས། གསད་པར་བྱ་བ་ཉིད་ཅེས་བྱ་བའི་བར་ནི་ཁ་སྦྱར་འབྱེད་པའོ། འདི་
ལ་བཤད་པར་དམ་བཅའ་བ་ནི། སྔར་བསྟན་པའི་ཚུལ་གྱིས་གདུལ་བར་མ་ནུས་ན་དྲག་པོའི་སྒོ་ནས་གདུལ་བའི་ཚུལ་ནི་སྔ་མའི་རྗེས་དེ་ནས་ལུས་དང་སྲོག་ཁ་
སྦྱོར་བ་འབྱེད་པའི་ཆོ་གའི་མཚན་ཉིད་ཡང་དག་པར་རབ་ཏུ་བཤད་པར་བྱའོ། །གཉིས་པ་ལ་དོན་དངོས་ལ་ལྔ། ཏིང་ངེ་འཛིན་གྱི་ལས་སུ་བསྟན་པ། ཆོ་ག་
དངོས། བསྒྲལ་བའི་ཡུལ། སྔོན་དུ་འགྲོ་བའི་བྱ་བ། བསམ་པའི་ཁྱད་པར་རོ། །དང་པོ་ནི། ལྷའི་རྣལ་འབྱོར་ལ་བརྟན་པ་ཐོབ་པའི་སྒྲུབ་པ་པོ་གང་གིས་
རྣམ་པར་ཤེས་པ་སྟེ་བསམ་གཏན་ཙམ་གྱིས་སྒྲུབ་པ་པོ་དེ་ཡིས་དྲག་པོའི་དངོས་གྲུབ་ཐོབ་པར་འགྱུར་བའོ། །གཉིས་པ་ནི་བསྒྲུབ་བྱ་སྟེ་བསྒྲལ་བའི་ཡུལ་དེའི་ལྟེ་
བའི་རྩ་བ་ལ་དབུ་མ་ལ་སོགས་པ་རྩ་གསུམ་སྡོམ་པ་ལ་བརྟུལ་ཞུགས་ཅན་གྱིས་སྤྲོས་པའི་ཕོ་ཉའི་ལག་པས་གདོན་ཞིང་གཅོད་ལ་ཁྲག་རྣམས་མཁའ་འགྲོ་དང་
འབྱུང་པོ་ལ་ཨརྒྱུར་འབུལ་ལོ། །དེའི་ཚེ་བདག་ཉིད་ཧེ་རུ་ཀའི་དམིགས་པ་ལ་མཉམ་པར་བཞག་པའི་རྣལ་འབྱོར་ཅན་གྱིས་ནང་གི་མ་རུང་བ་སྟེ་གདུག་པ་ཅན་
བརྟུལ་ལ་སངས་རྒྱས་ས་ལ་འགོད་སྙམ་པའི་སེམས་ཀྱིས་བསྒྲལ་བར་བྱའོ། །དྲག་ཤུལ་གྱི་སྦྱོར་བ་འདི་ནི་ཏིང་ངེ་འཛིན་བསྒོམ་པ་ཙམ་གྱིས་ནི་སངས་རྒྱས་ཀྱང་
ནི་ངེས་པར་འཇིག་ཅེས་པ་ལ་དོར་བའོ། །དགྲ་བོ་སངས་རྒྱས་ཀྱི་རྣམ་པར་བསྒོམ་པ་ཡིན་ན་ཡང་འཇིགས་པར་འགྱུར་བའོ། །གསུམ་པ་ནི་ཇི་ལྟ་བུ་བསྒྲལ་བར་
བྱ་ན། སངས་རྒྱས་ཀྱི་བསྟན་པ་སྤྱི་ལ་གནོད་པ་བྱེད་པ་དང་། མཚན་ཉིད་དང་ལྡན་པའི་བླ་མ་དང་སངས་རྒྱས་ཀྱི་སྐུ་གསུང་ཐུགས་དང་གཙུག་ལག་ཁང་
འཇིག་པར་བྱེད་པའི་གདུགས་པ་ཅན་ནིའོ། །བཞི་པ་ནི། སྡིག་ཅན་དེ་ཞི་བས་བཟློག་པར་མ་ནུས་ན་བླ་མ་ལ་ཞུས་ནས་དངོས་སུ་གནང་བ་བྱིན་པའམ་བླ་མ་མི་
བཞུགས་ན་ཐུབ་པ་སྟེ་སང་ས་རྒྱས་ཐམས་ཅད་ལ་ཏིང་ངེ་འཛིན་གྱིས་ཞུས་ནས་སོ། །ལྔ་པ་ནི། བསྒྲུབ་བྱ་དེ་ལ་སྙིང་རྗེ་བས་གོ་འཕང་སྤར་བའི་ཕྱིར་བསད་པར་
བྱ་བ་ཉིད་དོ། །ཇི་ལྟར་ཞེས་བྱ་བ་ནས། འགྲུབ་པར་འགྱུར་ཡན་ཆད་ནི་སྦྱོར་བ་གཉིས་པ་རྡོ་རྗེ་མེ་ཁབ་བོ། འདི་ལ་ཆོ་ག་
དངོས་དང་། ཏིང་ངེ་འཛིན་གྱི་ལས་སུ་བསྟན་པ་གཉིས། དང་པོ་ནི་ཇི་ལྟར་མཆོད་སྦྱིན་གྱི་རྒྱུའི་ཕྱུགས་ཀྱི་གཟུགས་དང་འདྲ་བའི་དགྲ་བོ་དམིགས་པའི་ཡུལ་དུ་
མཐོང་ནས། དེ་ཉིད་རླུང་དང་མེའི་དཀྱིལ་འཁོར་གྱི་སྟེང་དུ་ཤིན་ཏུ་རིད་པ་ཁ་ནས་ཁྲག་ནི་སྐྱགས་པ་ཉིད་དང་། ཡང་སྐྲག་ནས་ལུས་འདར་ཞིང་མགོ་སྐྱེས་ཏེ་
སྐྲ་ནི་གྲོལ་བ་དང་ཁ་ནི་འོག་ཏུ་སྟེ་ཐུར་ལ་བལྟས་པར་རྣམ་པར་བསྒོམ་ལ། དེ་ནས་བསྒྲུབ་བྱ་དེའི་ཤེས་པ་བཏོན་ནས་མི་བསྐྱོད་པའི་ཞིང་དུ་གཤེགས་སུ་གསོལ་
ཞིང་། ལུས་དེ་ཡི་བཤང་ལམ་དུ་ཁབ་ནི་མེ་ཡི་གཟུགས་ཅན་རྣོ་ཞིང་འབར་བ་འཇུག་པར་རབ་ཏུ་བསམ་སྟེ་སྙིང་གར་སླེབས་པ་དང་བྱིན་ཟ་སྟེ་མེའི་ས་བོན་རཾ་
ཉིད་དུ་གྱུར་ཅིག དེ་འབར་བས་སྲོག་གི་རྟེན་ཐིག་ལེ་སྲེག་པར་དམིགས་ནས་སྐད་ཅིག་ཙམ་གྱིས་གསོད་པར་བྱེད་པའོ། །གཉིས་པ་ནི། རྒྱུད་འདི་ཡི་ལུགས་
ལ་ནི་ཕྱི་རོལ་གྱི་མེ་ལ་བསྲེག་བླུགས་བྱ་བ་མེད་ཅིང་ལུས་ཀྱི་ཕྱག་རྒྱ་བཅའ་བ་དང་། ངག་ཏུ་སྔགས་བཟླས་པའི་བྱ་བ་ཡང་མེད་ལ། རྒྱུད་ཆེན་བཀླག་པ་ལྟར་
བསམ་པས་འགྲུབ་པ་ཉིད་དེ་བསམ་གཏན་ཙམ་གྱིས་འགྲུབ་པར་འགྱུར་བའི་ཕྱིར། དེས་ན་རྒྱུད་གཞན་ལས་ཁྱད་པར་དུ་འཕགས་པའོ་ཞེས་པའོ། །དེ་ལྟར་
གཉིས་སུ་གནས་ཀྱང་བླ་མའི་མན་ངག་གིས་རྣལ་འབྱོར་གཅིག་ཏུ་བྱེད་དོ། །འདི་ལ་ལྔ་སྟེ། ཕ་རོལ་པོ་བསྒྲལ་བའི་
ཡུལ་དུ་གྱུར་པ། བདག་ལ་ནུས་པ་ཡོད་པ་དང༌། བསམ་པའི་ཐབས་ལ་མཁས་པ་བྱང་ཆུབ་ཀྱི་སེམས་
དང༌། སྦྱོར་བའི་ཐབས་ལ་མཁས་པ་མ་ཚོར་བ་དང་། ཆོ་ག་དངོས་སོ། །དང་པོ་ནི། བསྟན་ལ་ཞེས་པ་རྐང་པ་



199
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
གཉིས་ཏེ། ལས་མི་དགེ་བ་ཚན་པོ་ཆེ་བྱས་པས་ངན་འགྲོ་ལ་ཕྱོགས་པར་གྱུར་པ་དེ་ལ་བརྩེ་བས་སོ། །གཉིས་པ་
ནི། གང་གིས་རྣམ་པར་ཤེས་པ་ཙམ། །ཞེས་བྱ་བ་རྐང་པ་གཉིས་ཀྱིས་བདག་ལྷའི་རྣལ་འབྱོར་བརྟན་པས་བསམ་
གཏན་གྱི་མཐུས་འགྲུབ་པ་ཞེས་བྱ་བའོ། །འདི་གཉིས་ཀྱིས་ཕ་རོལ་ཏུ་ཕྱིན་པའི་ཐེག་པ་བས་སྡིག་པ་ལ་འཇུག་པར་
འདོད་པའི་གང་ཟག་ལ་མཚོན་གྱིས་གསད་པ་ཞེས་བྱ་བ་དེ་ལས་ཁྱད་པར་དུ་བྱ་བར་བསྟན་ཏོ། །འོ་ན་དེ་ལྟར་གསོད་
ན་མུ་སྟེགས་བྱེད་ཀྱི་གསོད་པའི་མཆོད་སྦྱིན་བྱེད་པ་དང་ཁྱད་ཅི་ཡོད་སྙམ་པ་ལ། གསུམ་པ་བསམ་པ་ནི། སྙིང་
རྗེས་གསད་པར་བྱ་བ་ཉིད། །ཅེས་བྱ་བ་སྨོས་ཏེ། མུ་སྟེགས་རྣམས་ནི་རང་གི་དོན་བྱེད་པས་བརྩེ་བ་དང་བྲལ་བ་
ཡིན་ན་འདིར་ཐེག་པ་ཆེན་པོ་པས། སྡོམ་པ་ཉི་ཤུ་པ་ལས། སྙིང་རྗེར་ལྡན་ཞིང་བྱམས་ཕྱིར་དང༌། །སེམས་དགེ་བ་ལ་
ཉེས་པ་མེད། །ཅེས་པ་ལ་སོགས་པ་གསུངས་པས་གྲུབ་བོ། །བཞི་པ་སྦྱོར་བའི་ཐབས་ལ་མཁས་པ་ནི་སྡིག་ཅན་དེ་
ལ་དང་པོ་ཁོ་ནར་གསོལ་བ་གདབ་ཅིང་ཞི་བའི་སྒོ་ནས་བཟློག་པར་བྱའོ། །དེ་ལྟར་བཟློག་པར་མ་ནུས་པའི་ཚེ་བླ་མ་
ལ་ཞུ་བ་སྟེ་བདག་གིས་འདི་ལྟར་བགྱི་བའི་དུས་ལགས་སམ་ཞེས་ཞུའོ། །གལ་ཏེ་བླ་མ་དངོས་སུ་མི་བཞུགས་པ་
ཡིན་ན་བླ་མ་དང་ཐུབ་པ་སྟེ་སངས་རྒྱས་ཐམས་ཅད་དམིགས་ལ། དེ་དག་ལ་གསོན་ཅིག་ཅེས་བྱ་བ་ལ་སོགས་པས་
གསོལ་བ་གདབ་པར་བྱའོ། །རྗེས་སུ་གནང་བར་འགྱུར་རོ། །ཡང་དེ་བདག་ལ་མི་མགུ་བ་མེད་པར་བྱ་བའི་ཕྱིར་
ཤིན་ཏུ་མི་ཚོར་བར་བྱ་བ་འདི་ནི་བཞི་པ་སྦྱོར་བའི་ཐབས་ལ་མཁས་པའོ། །ལྔ་པ་ཆོ་ག་ནི་ཏིང་ངེ་འཛིན་གྱི་སྒོ་ནས་
བསྒྲལ་བས་མི་བསྐྱོད་པའི་ཞིང་དུ་སྐྱེ་བར་འགྱུར་ཏེ་ལམ་ཐུན་མོང་བ་ལས་ཁྱད་པར་དུ་རྟེན་ཅིང་འབྲེལ་པར་འབྱུང་བ་
བསམ་གྱིས་མི་ཁྱབ་པའི་ཕྱིར་རོ། །དེ་ནི་ཧེ་རུ་ཀ་མཉམ་ཞེས་བྱ་བ་དང་། བསྒྲུབ་བྱའི་ཞེས་བྱ་བ་དང་། ཇི་ལྟར་
ཞེས་བྱ་བ་ལ་སོགས་པ་སྟེ། བདག་གི་རྣལ་འབྱོར་ལ་གནས་པས་མདུན་དུ་ཡཾ་རཾ་ལས་རླུང་མེའི་སྦྱོར་བ་བྱས་
ལ། མཁའ་འགྲོའི་ཚོགས་སྤོས་པས་བཀུག་སྟེ་སྙིང་གའི་ཧཱུྃ་བཏོན་ལ་མཆོད་དེ། བདག་པོའི་དབང་དང་མཆོད་པ་
ལས། །མི་བསྐྱོད་པ་ཡང་རང་བཞིན་ཁྱོད། །སྨད་པའི་ལས་ནི་ཀུན་འབྱུང་བའི། །ལུས་ནི་ཁྱོད་ཀྱིས་སྤང་བར་
གྱིས། །ཞེས་གསོལ་བ་བཏབ་ལ། ཧཱུྃ་མི་བསྐྱོད་པའི་ཞིང་དུ་བསྐྱལ་ལ། ཁྲག་སྐྱུགས་པ་ལ་སོགས་པ་དང་ལྡན་
པས་མེའི་དབུས་ན་གནས་པར་བསམ་མོ། །དེ་ནས་དེའི་བཤང་ལམ་ནས་མེ་ཁབ་ཙམ་ཞུགས་ཏེ་སྙིང་གར་རཾ་
བསྒོམས་ཏེ་དེ་ལ་ཕོག་པས་དེ་འབར་ཏེ་ཧཱུྃ་བསྲེག་ཅིང་མཁའ་འགྲོ་མ་རྣམས་ཀྱིས་ལྟེ་བའི་རྩ་གཅོད་པར་བསྒོམས་ན་
འགྲུབ་པར་འགྱུར་རོ་ཞེས་ཏེ་རྒྱས་པར་བླ་མའི་གསུང་ངམ། ཡང་ན་དེ་ཁོ་ན་ཉིད་བཅུ་པ་བཞིན་ནོ། །རྟོག་མེད་
དངོས་གྲུབ་ཅེས་བྱ་བ་ལ་སོགས་པས་དོན་གཉིས་པ་ལེའུ་དགུ་པའི་གསལ་བྱེད་གསུངས་ཏེ།.འདི་ལ་མཉན་པར་གདམས་པ་
ནི། རྟོག་པ་མེད་པའི་དངོས་གྲུབ་སྦྱིན་པ་པོ། ཐ་མལ་གྱི་སྲིད་པ་སྦྱོང་བ་ལ་དཀའ་ཚེགས་མེད་པས་ཉམས་དགའ་བ། སྣོད་མ་ཡིན་པ་ལ་གསང་བ་ཐབས་ཀྱི་
མཆོག་བསྐྱེད་རིམ་གྱི་རྣམ་དག་ནི་བཤད་པར་བྱ་ཡི་གུས་པས་ཉོན་ཅིག་ལྷ་མོ་བཞིན་བཟང་མ་ཞེས་འབོད་པའོ། །གཉིས་པ་དོན་དངོས་ལ་གསུམ། ཐབས་
ཀྱིས་ཟིན་དང་མ་ཟིན་པའི་ཁྱད་པར། ཕན་ཡོན་དང་བཅས་ཏེ་མཉན་པར་གདམས་པ། རྣམ་དག་དངོས་སོ། །དང་པོ་ནི། དེ་ལ་འདོད་པའི་ཡོན་



200
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ཏན་ལྔ་དང་ལྡན་པའི་རིན་པོ་ཆེ་འདི་ཉིད་ནི་འཁོར་བ་དང་མྱ་ངན་ལས་འདས་པ་གང་གི་ཡང་ཕྱོགས་གཅིག་གི་རྒྱུར་ངེས་པ་
མེད་དེ། མ་དག་པ་སྟེ་ སྤང་བ་དང་བསྟེན་པའི་ཐབས་ཀྱིས་མ་ཟིན་ན་ནི་འཁོར་བའི་སྡུག་བསྔལ་བསྐྱེད་པར་ བྱེད་པའི་དུག་ཏུ་
འགྱུར་ལ། དག་པས་ཏེ་ཐབས་ཀྱིས་ཟིན་ན་དེ་ཉིད་མྱ་ངན་ལས་འདས་པའི་རྒྱུ་བྱེད་པས་བདུད་རྩི་ལྟ་བུར་འགྱུར་བ་ཡིན་
ཏེ། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་འགའ་ཞིག་ གཟི་བརྗིད་འབར་བ་ཡི་ཕྲེང་བ་འཁྲུགས་པ་ལ་ལྷ་མོ་ལྟོས་ཤིག མིག་དབུག་
པ་དང་ཤུན་པ་སེལ་བ་ལ་སོགས་པའི་ཐབས་ཀྱིས་ཟིན་.ནརྒྱན་གྱི་བྱ་བ་དང་དགོས་འདོད་འབྱུང་བའི་ཕྱིར་དགའ་བ་སྦྱིན་པ་པོ་ཡིན་པ་དང་
མ་ཟིན་པ་ སྟེ་ཤུན་པ་མ་བཤུས་ཤིང་མིག་མ་ཕུག་པས་ནི་དགོས་འདོད་འབྱུང་བའི་སྦྱོར་བ་དང་བྲལ་བར་འགྱུར་བ་བཞིན་ནོ། །ཡང་དག་པར་ན་
འདོད་ཡོན་བསྟེན་པས་ཉོན་མོངས་པ་ཉིད་ཀྱང་ཐབས་ཀྱིས་ཟིན་ན་བྱང་ཆུབ་ཀྱི་རྒྱུར་འགྱུར་ཏེ། དཔལ་མཆོག་
ལས། འདོད་ཆགས་ཞེ་སྡང་གཏི་མུག་གསུམ། །བསྟེན་པས་དུག་ཏུ་འགྱུར་བ་ཡིན། །དེ་ཡི་དེ་ཉིད་ཡོངས་ཤེས་
ན། །དུག་ནི་བདུད་རྩིར་འགྱུར་བ་ཡིན། །ཞེས་གསུངས་སོ། །ཞིབ་ཏུ་ལེའུ་གཉིས་པར་བཤད་ཟིན་ཏོ། གཉིས་པ་
ནི། འཁོར་བའི་རྣམ་པ་ཉིད་ཀྱི་རང་བཞིན་ཧེ་རུ་ཀར་གནས་པ་དེ་ལྷའི་རྣམ་པར་གསལ་བཏབ་ནས་ལམ་དུ་བྱེད་པ་ནི་འགྲོ་བ་འཁོར་བ་ལས་སྒྲོལ་བའི་ཐབས་ཀྱི་
གཙོ་བོ་ཉིད་དེ་རྣམ་དག་དང་བཅས་པའི་ཧེ་རུ་ཀ་གང་གི་གཟུགས་ཀྱིས་ཏེ་བསྐྱེད་རིམ་གྱི་རྣལ་འབྱོར་བསྒོམ་པས་དངོས་པོ་ཐམས་ཅད་ལྷའི་སྐུར་གྱུར་པ་གང་ཡིན་
པ་ཉིད་དེ་ནི་ང་ཡིས་སྨྲ་ཡིས་ཉོན་ཅིག་པའོ། །གསུམ་པ། །ད་ནི་བསྐྱེད་པའི་རིམ་པས་མཚོན་བྱེད་དང་དག་བྱེད་ཁྱད་པར་ཅན་
དངོས་བསྟན་པར་བྱ་བའི་ཕྱིར། སྙིང་རྗེ་ ཆེན་པོའི་སྒོ་ནས་སེམས་ཅན་ལ་རྗེས་སུ་ཆགས་པས་སྤྱན་རྣམས་ནི་དམར་པོ་ལ་ཞེས་བྱ་བ་ལ་
སོགས་པ་གསུངས་ཏེ། སྤྱན་དམར་པོ་ནི་ཆོས་སྐུའི་དམིགས་པ་མེད་པའི་སྙིང་རྗེ་ཆེན་པོ་སྟེ་གཟུགས་ཀྱི་སྐུ་གཉིས་
འབྱུང་བའི་རྒྱུ་ཡིན་ནོ། །སྐུ་མདོག་དང་ ཡན་ལག་ནག་པོ་ནི་བྱམས་པའི་ཐུགས་ལས་གཞན་དུ་མི་འགྱུར་བ་མཚོན་ཏེ་
སྙིང་རྗེ་དང་ཤེས་རབ་གཉིས་སུ་མེད་པ་ཡིན་ནོ། །ཞབས་དང་ཕྱག་གི་རྣམ་འཕྲུལ་སྤེལ་སྐས་ཁམས་གསུམ་གྱི་
སེམས་ཅན་འདུལ་བར་མཛད་པ་ཡིན་ཏེ། བསྡུ་བའི་དངོས་པོ་བཞི་ནི་ཟང་ཟིང་ལ་སོགས་པའི་སྦྱིན་པ་བཞི་
དང༌། ཕ་རོལ་ཏུ་ཕྱིན་པ་སྟོན་པའི་ངག་སྙན་པར་སྨྲ་བ་དང་། གཞན་དེ་ལེན་དུ་འཇུག་པ་དོན་སྤྱོད་པ་དང་། རང་
ལེན་པར་བྱེད་པ་དོན་མཐུན་པ་ཞེས་བྱ་བ་ སྟེ་བཞི་ མཚོན་པ་ཡིས་ཞབས་ནི་རྣམ་པ་བཞི་ཞེས་བརྗོད་པའོ། །རྣམ་པར་ཐར་པ་བརྒྱད་
ནི། གཟུགས་ཅན་གཟུགས་ལ་ལྟ་བ་དང་། ནང་གཟུགས་མེད་པར་ཤེས་ནས་ཕྱིའི་དོན་ལ་ལྟ་བ་དང་། སྡུག་པའི་
རྣམ་པར་ཐར་པ་ལུས་ཀྱིས་མངོན་སུམ་དུ་རྫོགས་པར་བྱས་ཏེ་གནས་པ་དང་། དེ་ལྟར་གཟུགས་ལས་འདས་ནས་
ནམ་མཁའ་མཐའ་ཡས་སྐྱེ་མཆེད་ལ་གནས་པ་དང་། རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་སྐྱེ་
མཆེད་དང་། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་གནས་པ་དང་། འདུ་ཤེས་དང་ཚོར་བ་འགོག་པ་
མངོན་སུམ་དུ་བྱས་པའི་རྣམ་པར་ཐར་པའོ། །དེ་དག་ནི་འཇིག་རྟེན་པའི་རྣམ་པར་ཐར་པ་ཡིན་ལ་འཇིག་རྟེན་ལས་
འདས་པའི་རྣམ་པར་ཐར་པ་ནི་འཕགས་ལམ་ཡན་ལག་བརྒྱད་ཡིན་ཞིང་། མཐར་ཐུག་སངས་རྒྱས་ཉིད་ཀྱི་རྣམ་པར་
ཐར་པ་ནི་དབང་ཕྱུག་བརྒྱད་ཡིན་ཏེ། སྤྲུལ་པ་སྣ་ཚོགས་བསྟན་པ་ སྐུ་ཡི་དབང་ཕྱུག་གསུང་གི་དབང་ཕྱུག་དང་། །དེ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
201
བཞིན་དུ་ནི་ཐུགས་ཀྱི་དབང་ཕྱུག་དང་། །རྫུ་འཕྲུལ་ཀུན་ཏུ་འགྲོ་བའི་དབང་ཕྱུག་དང་། །ཅི་འདོད་སྐྱེད་དང་ཡོན་
ཏན་བརྒྱད་པའོ། །ཞེས་རྒྱུད་ཀྱི་ལུང་སློབ་དཔོན་ཟླ་གྲགས་ཀྱིས་སྒྲོན་གསལ་དུ་དྲངས་པ་ལས་གསུངས་སོ། དུས་
གཅིག་ཏུའང་སྤྲུལ་པ་མཆོག་དམན་སྣ་ཚོགས་བསྟན་པ་སྐུའི་དབང་ཕྱུག དུས་གཅིག་ཏུ་གསུང་སྣ་ཚོགས་ཉེ་རིང་མེད་པར་བསྟན་པ་གསུང་། ཇི་ལྟ་ཇི་སྙེད་
ཅིག་ཆར་དུ་མཁྱེན་པ་ཐུགས། སྟོང་གསུམ་ཡུད་ཀྱིས་བགྲོད་པ་སོགས་རྫུ་འཕྲུལ། གདུལ་བྱ་ཐམས་ཅད་ཀྱི་ངོར་རྟག་ཁྱབ་ལྷུན་གྲུབ་ཏུ་བཞུགས་པ་ཀུན་
འགྲོ། མཆོག་ཐུན་མོང་ཐམས་ཅད་སྩོལ་བ་ཕྲིན་ལས་ཅི་འདོད་བསྐྱེད་པ། སྟོབས་བཅུ་སོགས་བསམ་ལས་འདས་པའི་ཡོན་ཏན་མངའ་བ་ཡོན་ཏན་ཏེ་བརྒྱད་
དོ། །དེ་ལྟར་དབང་ཕྱུག་བརྒྱད་པོ་འདི་ནི་གཡོན་གྱི་ཕྱག་མཚན་བརྒྱད་ཀྱི་ཤིན་ཏུ་མཐར་ཐུག་པའང་ཡིན་ནོ། །ཕྱག་
ནི་སྟོང་པ་བཅུ་དྲུག་ཉིད། །ཅེས་བྱ་བ་ནི། ནང་སྟོང་པ་ཉིད་དང་། ཕྱི་སྟོང་པ་ཉིད་དང་། ཕྱི་ནང་སྟོང་པ་ཉིད་
དང༌། སྟོང་པ་ཉིད་སྟོང་པ་ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་པ་ཉིད་དང་། འདུས་བྱས་
སྟོང་པ་ཉིད་དང་། འདུས་མ་བྱས་སྟོང་པ་ཉིད་དང་། མཐའ་ལས་འདས་པ་སྟོང་པ་ཉིད་དང༌། ཐོག་མ་དང་ཐ་མ་
མེད་པ་སྟོང་པ་ཉིད་དང་། དོར་བ་མེད་པ་སྟོང་པ་ཉིད་དང་། རང་བཞིན་སྟོང་པ་ཉིད་དང༌། ཆོས་ཐམས་ཅད་སྟོང་
པ་ཉིད་དང་། རང་གི་མཚན་ཉིད་སྟོང་པ་ཉིད་དང་། མི་དམིགས་པ་སྟོང་པ་ཉིད་དང་། དངོས་པོ་མེད་པ་སྟོང་པ་
ཉིད་དོ། །གུག་སྐྱེད་ནི་མཎྜ་སྟེ། མ་དེ་ཉིད་ལ་ཨུའི་རྐྱེན་བྱིན་པས་མུ་ཏྲ་ཞེས་པ་ཕྱག་རྒྱར་འགྱུར་ལ། དེ་ནི་རྒྱན་
ལྔ་དང་དྲུག་པ་ཐལ་བ་དང་མཆོད་ཕྱིར་ཐོགས་ཏེ། དེ་ནི། སངས་རྒྱས་ལྔར་རྣམ་པར་དག་པའོ། སྤྱི་བོའི་འཁོར་ལོ་མི་བསྐྱོད་
པ། །ཞེས་བྱ་བ་ནས། ཡན་ལག་ཀུན་ལ་རྡོར་འཛིན་མགོན། །ཞེས་བྱ་བའི་བར་ཡིན་ནོ། །གདུག་པ་འདུལ་ཕྱིར་
ཁྲོ་བོ་ཉིད། །ཅེས་བྱ་བ་ནི་ཁྲོ་བོའི་ཆ་ལུགས་སུ་བཞུགས་པ་ནི་གདུག་པ་ཅན་འདུལ་བ་སྟེ། རྡོ་རྗེ་གུར་
ལས། གདུག་ཅིང་གཏུམ་པའི་སེམས་ཅན་ལ། །ཞི་བ་ཉེ་བར་མི་སྦྱར་ཏེ། །འདི་མཁྱེན་རྡོ་རྗེ་འཆང་ཆེན་གྱིས། །
རང་ཉིད་ཀྱེ་ཡི་རྡོ་རྗེར་གྱུར། །ཞེས་གསུངས་པ་ཡིན་ནོ། དེ་བཞིན་དུ་ཆགས་པ་ཅན་འདུལ་བས་ཞལ་སྦྱོར་གྱི་རྣམ་པ་དང་། གཏི་མུག་ཅན་
འདུལ་བས་ཁ་དོག་དང་དབྱིབས་ཀྱི་རྣམ་པ་སྣ་ཚོགས་པ་ཅན་ཉིད་དོ། །དེ་ནས་བསྒོམ་པའི་སྐབས་སུ་ནི་ཕྱག་མཚན་གྱི་དག་པ་རྣམས་
ཀྱང་སྐབས་འདིར་དྲན་པར་བྱའོ། །དེ་དག་ནི་བཅོམ་ལྡན་འདས་ཀྱི་རྣམ་འཕྲུལ་གྱི་དག་པའོ། །དེ་ལྟར་རྣམ་པར་
དག་པ་དང་བཅས་པའི་བཅོམ་ལྡན་འདས་འཁོར་དང་བཅས་པ་དེས་གང་སྦྱོང་སྙམ་ན་མ་དག་པ་རྣམས་སྦྱོང་ངོ་། །
དེ་ཡང་ཕུང་པོ་ཁམས་དང་སྐྱེ་མཆེད་དང་། ཉོན་མོངས་པའི་དག་པ་ནི་སྔར་བརྗོད་ཟིན་ལ། ཤ་ལ་སོགས་པ་
རགས་པར་སྣང་བ་སྦྱོང་བར་གསུངས་པ་ནི། ཤ་ཡིས་ཞེས་བྱ་བ་ལ་སོགས་པའོ། ། སྟེ་ཤ་སྟེ་ས་ཡི་ཁམས་དག་པར་བྱེད་པ་ནི་ལྷ་
མོ་པུཀྐ་སཱི་རུ་བཤད་ཅིང་། དེ་བཞིན་དུ་ཁྲག་གི་ཁམས་གཤེར་བ་ཉིད་དག་པ་ནི་རི་ཁྲོད་མ་དང་། གདོལ་པ་མོ་ནི་ཁུ་བ་དག་པར་བརྗོད། གཡུང་མོ་ཡིས་རྐང་
མར་དང་ཚིལ་བུ་དག་པར་བྱེད་དོ། །དེའི་གཡུང་མོའི་རྐང་ནི་རུས་པ་མ་ཡིན་ལ་རྐང་མར་ཡིན་ནོ། །དེ་ལྟར་དྲུག་པོ་འདི་
ཕྱོགས་གཅིག་ཏུ་འོང་བ་ཅིའི་ཕྱིར་ཞེ་ན། ལུས་ཀྱི་རྟེན་རགས་པ་འགེངས་པ་སྟེ། ཤས་རུས་པའི་ཕྱིའི་དབྱིབས་
འགེངས། ཁྲག་གིས་རྩ་སྦྱབས་འགེངས། ཁུ་བས་དྭངས་མའི་གནས་དང་མངལ་འགེངས། རྐང་མར་དང་
ཚིལ་གྱིས་རྐང་སྦུབས་དང་ཤའི་མཚམས་འགེངས་པར་བྱེད། པགས་པས་ནི་དེ་དག་གཡོགས། རུས་པས་ནི་དེ་



202
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
དག་གི་རྟེན་བྱེད་པའི་ཕྱིར་ཤ་ལ་སོགས་པ་བཞི་དང་། པགས་པ་དང་རུས་པ་སྟེ་དྲུག་པོ་འདི་ཕྱོགས་གཅིག་ཏུ་
གསུངས་པ་ཡིན་ནོ། །པགས་པ་རིམ་པ་བདུན་ནི་བྱང་ཆུབ་ཀྱི་ཡན་ལག་བདུན་ཏེ། དྲན་པ་ཡང་དག་བྱང་ཆུབ་ཀྱི་
ཡན་ལག་དང་། དེ་བཞིན་དུ་ཆོས་རབ་ཏུ་འབྱེད་པ་དང་། བརྩོན་འགྲུས་དང་། དགའ་བ་དང་། ཤིན་ཏུ་སྦྱངས་
པ་དང་། ཏིང་ངེ་འཛིན་དང་། བཏང་སྙོམས་ཡང་དག་བྱང་ཆུབ་ཀྱི་ཡན་ལག་རྣམས་སོ། །འདིས་མཚོན་ནས་མ་
དག་པའི་ཁམས་རྣམས་ཕ་རོལ་ཏུ་ཕྱིན་པའི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱིས་ཀྱང་སྦྱོང་སྟེ། ཤ་དང་
ཁྲག་དང་ཁུ་བ་རྐང་། །དྲན་དང་སྤོང་དང་རྫུ་འཕྲུལ་བཞི། །འབྱུང་ལྔ་དབང་པོ་སྟོབས་ལྔ་སྟེ། །ཚིགས་ཆེན་
བརྒྱད་ནི་འཕགས་ལམ་མོ། །ཞེས་བྱ་བར་ཡང་ཤེས་པར་བྱའོ། །རུས་པ་བདེན་པ་བཞི་ཞེས་བྱ་བ་ནི་རུས་པ་རིགས་
བཞི་སྟེ། མགོ་དང་། རྐང་དང༌། ཚིགས་པ་དང་། རྩིབ་མའོ། །དེ་དག་ནི་སྡུག་བསྔལ་དང༌། ཀུན་འབྱུང་
དང༌། འགོག་པ་དང་། ལམ་གྱི་བདེན་པའོ། །ད་ནི་ལེའུ་གཉིས་པའི་སྔགས་གསལ་བར་བྱ་བའི་ཕྱིར་བཏུ་བ་ལ་
གསུམ་ལས། བཏུ་བའི་གཞི་ནི་ཨཱ་ལི་ཀཱ་ལི་སྟེ། ཨཱ་ལི་ནི་ལྷ་མོ་རྣམས་ཀྱི་མིང་གིས་_ནི་རང་རང་གི་ས་བོན་གྱི་ཡི་གེ་ཨ་
ནས་ཨོཾ་གིས་བར་བསྟན་ཏོ། །ཀཱ་ལི་ལ་སྡེ་ཚན་ལྔ་པ་ལྔ་ནི་ཀ་ལ་སོགས་པ་ལྔ་ནས། པ་ལ་སོགས་པ་ལྔའི་བར་དུའོ། །
དེ་དག་ནི་དང་པོའི་དང་པོ་ཞེས་བྱ་བ་དང་། ལྔ་པའི་ལྔ་པས་ཞེས་བྱ་བའི་བར་དུ་གསུངས་སོ། །སྡེ་ཚན་ལྔ་པའི་
མཐའ་ན་གནས་པས་ཡ་ཚན་ལ་མཐར་གནས་ཞེས་བྱ་སྟེ་ཡ་ར་ལ་ཝ་སྟེ་ཡི་གེ་བཞིའོ། །དབུགས་དྲོ་བ་བསྐྱེད་པའི་ཕྱིར་
ཨུཏྤ་སྟེ་དྲོ་བའི་སྡེ་ནི་ཤ་ཚན་ཏེ་དེ་ལའང་ ཤ་ཥ༌ས་ཧ་སྟེ་བཞིའོ། །དེ་དག་ལ་ནི་མཐར་གནས་ཀྱི་དང་པོ་དང་། ཨུg
ཎའི་བཞི་པ་ལ་སོགས་པ་གསུངས་པ་ཡིན་ནོ། །དེ་ལྟར་དང་པོར་བརྡ་ལ་བྱང་བར་བྱས་ཏེ་བཏུ་བའམ་ཡང་ན། །བཏུ་བའི་ཐབས་ནི་
ཆོས་འབྱུང་དཀར་པོའི་ནང་དུ་པདྨ་འདབ་བརྒྱད་བྲིས་ཏེ་འདབ་མ་བརྒྱད་ལ་ཨཱ་ལི་ནས་བརྩམས་ཏེ་སྡེ་ཚན་བརྒྱད་ཀྱི་ཡི་གེ་བཀོད་ནས་ཀཱ་ལི་ལས་ལུས་
འཐུ་ལ་ཨཱ་ལི་ལས་ཡན་ལག་འཐུ་བ་ལ་ལག་ལེན་བཞིན་དུ་ཤེས་པར་བྱའོ། །ཞུས་པ་ནི་བདག་མེད་མས་གསོལ་བ། སྔགས་དག་པའི་ཕྱིར་
བཏུ་བའི་ཚུལ་ནི་ཇི་ལྟར་འགྱུར། གང་གིས་བཏུས་པའི་སྔགས་ཀྱིས་སྐྱེ་བོ་སྒྲུབ་པ་པོ་ཡིས་ཞི་རྒྱས་ལ་སོགས་པའི་ལས་ཀྱི་དངོས་གྲུབ་འཐོབ་པར་འགྱུར་བའི་
ཚལ་དེ་ཉིད་བདེ་བ་ཆེན་པོས་བཤད་ད་གསོལ་ཞེས་སོ། ལན་ལ། མཉན་པར་གདམས་པ་དང༌། དོན་དངོས་གཉིས་ལས། དང་པོ་ནི། བཅོམ་ལྡན་འདས་
གཉིས་སུ་མེད་པའི་ཡེ་ཤེས་ཀྱི་རྡོ་རྗེ་ཅན་ཆེན་པོ་ནི་ལོངས་སྐུ། རྡོ་རྗེ་སྟོང་པ་ཉིད་ནི་ངོ་བོ་ཉིད་ཀྱི་སྐུ། སྟོང་པ་ཉིད་དེ་ཉིད་སྙིང་པོར་མཛད་པའི་ཡེ་ཤེས་ནི་ཆོས་
སྐུ། གཟི་བརྗིད་ཆེན་པོ་ནི་སྤྲུལ་སྐུ་སྟེ་སྐུ་བཞི་དང་ལྡན་པའི་སྟོན་པས་བཀའ་སྩལ་པ། སྔགས་དག་པའི་ཕྱིར་བཏུ་བ་ནི་ཁྱོད་ལ་ངས་བཤད་ཀྱིས་ལྷ་མོ་ཤེས་རབ་
ཆེན་མོ་ཁྱོད་ཉོན་ཅིག་པའོ། །དོན་དངོས་ལ་སྤྱིར་ཚིག་གི་དོན་ལྷག་མ་རྣམས་ནི་གོ་སླའོ། །གཉིས་པ་ལ་བདུན། ལས་ཀྱི་སྔགས་བདུན། ཀུ་རུ་
ཀུ་ལེ། ཧེ་རུ་ཀ་བཞི། གྲོང་ཁྱེར་དཀྲིགས་པ། ས་སྦྲང་བ། ཁ་ཟས་བྱིན་གྱི་བརླབ་པ། གཏོར་མའི་སྔགས་སོ། །དང་པོ་ནི། དེ་ཡང་དང་པོར་རྣམ་པར་
སྣང་མཛད་དེ་ཨོ་སྦྱིན་ཞིང་ཨུརྨ་རྣམས་ཀྱི་བཞི་པ་ཧ་ལ། པུཀྐ་སཱི་ཡི་ས་བོན་ཨཱུ་རིང་པོས་བརྒྱན་པས་ཧུ་ཞེས་པ་ལ། སྟོང་པ་ཐིག་ལེས་མནན་པས་ཧཱུྃ་དུ་
འགྱུར་ལ། དེ་ཡང་མདོག་དཀར་པོ་དང་། སྔགས་ཀྱི་མཐར་ནི་སྭཱ་ཧཱ་ཞེས་སྦྱར་བ། འདིས་ནི་བཟླས་པའི་གྲངས་འབུམ་གྱིས་ནི། འགྲོ་བ་སྟེ་བསྒྲུབ་བྱ་རྟག་
ཏུ་རེངས་པར་བྱེད་པའོ། །དང་པོ་ཡི་གེའི་བདག་པོ་ཨོ་བཞག་ཅིང་། དེའི་རྗེས་སུ་མཁའ་སྤྱོད་མའི་ས་བོན་ཨོཾ་བཞག་ལ་དེ་ནས་མཐར་ནི་སྭཱཧཱ་སྦྱར་བར་བྱ་
སྟེ། བཟླས་ན་སངས་རྒྱས་རྣམས་ཀྱང་དབང་དུ་བྱེད་ན་གཞན་ལྟ་ཅི་སྨོས། རིག་བྱེད་རྣམས་ཀྱི་དང་པོ་ཨོ་སྦྱིན་ཞིང་། སྡེ་པ་དང་པོ་ཡི་ནི་གཉིས་པ་ཁ་ལ་
སྟོང་པ་ཐིག་ལེ་དང་བཅས་པས། ཁམ་དང་མཐར་ནི་སྭཱཧཱ་སྦྱར་ནས་བཟླས་ན། སངས་རྒྱས་རྣམས་ཀྱང་སྐྲོད་པར་བྱེད་དོ་ཤེས་རབ་ཅན་ཞེས་བོས་པའོ། །



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
203
དང་པོར་རྣམ་པར་སྣང་མཛད་ༀ་སྦྱིན་ཞིང་། གཉིས་པ་ཡི་ནི་གསུམ་པ་ཛ་ལ་ར་དང་ལྡན་ཞིང་ཆུ་མའི་ས་བོན་རྭ་རིང་པོས་བརྒྱན་ཏེ་སྟོང་པ་ཐིག་ལེ་དང་བཅས་
པས་ཛཱི་མཐར་ནི་སྭཱཧཱ་དང་ཡང་དག་པར་ལྡན་པ་བཟླས་ན་མི་རྣམས་ཐམས་ཅད་ནང་འབྱེད་པས་ཕན་ཚུན་སྡང་བར་བྱེད་པའོ། །དང་པོར་ཡི་གེའི་དབང་ཕྱུག་ཨོ་
བཞག་ཅིང་། ལྔ་པ་ཉིད་ཀྱི་གསུམ་པ་བ་ལ་སྟོང་པ་ཐིག་ལེ་མནན་ནས་མཁའ་འགྲོ་མའི་ས་བོན་ཨུ་ཐུང་ངུ་དང་ལྡན་པས་བུ་མཐར་ནི་སཱཧཱ་སྦྱར་ཞིང་བཟླས་ན་
དགྲ་བོ་ནད་ཀྱིས་འདེབས་པས་མངོན་སྤྱོད་ཆེན་པོའོ། །ཡང་ན་ཡི་གེའི་ཐུ་བོ་ཨོ་སྦྱིན་ཅིང་ཧཱུྃ་ནི་ཁྲག་དང་འདྲ་བའི་མཐར་ནི་སཱཧཱ་སྦྱར་ཏེ་བཟླས་ན་བརྒྱ་སྦྱིན་གྱི་
ཆུང་མ་ཐིག་ལེ་མཆོག་མ་དང་བདུད་སྡིག་ཅན་ཆུང་མ་དགའ་བཟང་མ་ལ་སོགས་པ་རྟག་ཏུ་འགུགས་པའོ། །གཏི་མུག་རིགས་ཏེ་ཨོཾ་ནི་དང་པོར་སྦྱིན་ཞིང་གླུ
ནི་ཡང་དག་པར་རབ་ཏུ་སྦྱར་ལ་མཐར་ནི་སྭཱཧཱ་ཡང་བཞག་པར་བྱས་ཏེ་བཟླས་ན། ལྷ་དང་མི་རྣམས་གསོད་པར་བྱེད་དོ། །དེ་དག་ནི་ལས་ཀྱི་སྔགས་བདུན་
བཏུ་བའོ། །གཉིས་པ་ནི། དང་པོར་རྣམ་པར་སྣང་མཛད་ཨོ་བཞག་ཅིང་། དང་པོ་ཉིད་ཀྱི་དང་པོ་ཀ་ལ་རྡོ་རྗེ་མཁའ་འགྲོ་མ་ཨུ་དང་སྦྱར་བས་ཀུ་ཞེས་པར་
འགྱུར་ལ། མཐར་གནས་པ་ཡི་གཉིས་པ་ར་ལ། རྡོ་རྗེ་མཁའ་འགྲོ་མ་ཨུ་དང་ལྡན་པས་རུ་ཞེས་པ་དང་། ཡང་ནི་དང་པོའི་རྩེ་མོ་ཀ་ལ་རྡོ་རྗེ་མཁའ་འགྲོ་མ་ཨུ་
དང་ལྡན་པས་ཀུ། མཐར་གནས་པ་ཡི་གསུམ་པ་ལ་ལ་སླར་ཡང་ནི་ལ་དེ་ཉིད་ཡང་དག་པར་ལྡན་པས་ཀླུ་གཉིས་བརྩེགས་པའི་སྟེང་དུ་ཆོམ་རྐུན་མ་ཨེ་ཡིས་
བརྒྱན་པས་ལྕེ་ཞེས་པ་དང་། དེ་རྗེས་ཧཱི ཡི་རྣམ་པ་སྦྱར་ཞིང་མཐར་སྭཱཧཱ་ཞེས་པ་བཟླས་པའི་ཀུན་ཏུ་སྤྱོད་པ་ཉིད་ཀྱིས་འཇིག་རྟེན་གསུམ་དབང་དུ་བྱེད་པར་
འགྱུར་ཏེ། ཀུ་རུ་ཀུ་ལླེའི་སྔགས་བཏུ་བའོ། །གསུམ་པ་ནི་ཨོ་ནི་དང་པོ་ཉིད་དུ་སྦྱིན་ཞིང་། བཞི་པ་ཡི་གསུམ་པ་ད་ལ་ཆོམ་རྐུན་མ་ཨེ་ཡིས་བརྒྱན་པས་དེ་
མཐར་གནས་པ་ཡི་བཞི་པ་ཝ་ལ་པི་ཙུ་བཛྲ་སྦྱར་བ་དང་། ཨུ་རྣམས་ཀྱི་བཞི་པ་ཧི་ལ་པུཀྐ་སཱི་ཨཱུ་རིང་པོ་ནི་རྣམ་པར་བརྒྱན་ཏེ། སྟོང་པ་ཐིག་ལེས་མནན་
ཅིང༌། དེ་སུམ་འགྱུར་དུ་བྱས་པ་ཉིད་ཀྱིས་ཧཱུྃ་གསུམ་དང་། ལྔ་པ་ཡི་ནི་གཉིས་པ་ཕ་དང་། གསུམ་པའི་དང་པོ་ཊ་སྦྱར་བས་ཕཊ་མཐར་སྭཱཧཱ་སྟེ་ཀྱེའི་རྡོ་རྗེའི་
སྙིང་པོ་བསྡུ་བའོ། །རྣམ་པར་སྣང་མཛད་དང་པོ་ཉིད་དུ་སྦྱིན་ཞིང་ཛྭ་ལ་ཞེས་པ་གཉིས་སྦྱར་ནས། ལྔ་པའི་བཞི་པ་བྷ་ལ་མཐར་གནས་རྣམས་ཀྱི་དང་པོ་ཡས་
བརྒྱན་པ་དང་ལྡན་པས་བྱུ་དེ་ལ་གྷསྨ་རི་ཨོས་ནི་རྣམ་པར་བརྒྱན་པས་རྒྱོ་ཞེས་དང་། ཨུ་རྣམས་ཀྱི་བཞི་པ་ཧ་ལ་རྡོ་རྗེ་མཁའ་འགྲོ་མ་ཨུ་ཡིས་བརྒྱན་ཏེ་སྟོང་པ་
ཐིག་ལེས་མནན་ཅིང་སུམ་འགྱུར་ཉིད་དང་། ལྔ་པ་ཡི་ནི་གཉིས་པ་ཕ་དང་། གསུམ་པའི་དང་པོ་ཊ་མཐར་སྭཱཧཱ་སྟེ་གསུང་རྡོ་རྗེ་ཕྱག་བཞི་པའི་སྔགས་སོ། །
དང་པོ་རྣམ་སྣང་ཨོ་དང་། དང་པོའི་དང་པོ་ཀ་ལ་ནང་གི་དཀར་མོ་ཨི་ཐུང་ངུས་བརྒྱན་པས་ཀི་གསུམ་པ་ཉིད་ཀྱི་དང་པོ་ཊ་ལ་ནང་གི་དཀར་མོ་ཨིས་རྣམ་པར་
བརྒྱན་པས་ཊི་སྟེ་ཉིས་འགྱུར་བྱས་པ་ནི། ཀི་ཊི་ཀི་ཊི་ཞེས་པའོ། །ལྔ་པ་ཡི་ནི་གསུམ་པ་བ་དང་། གཉིས་པའི་གསུམ་པ་ཛ་ལ་མེ་སྟེ་ར་ཡིས་བརྒྱན་པས་བཛྲ་དེ་
ལ་ཧཱུཾ་ནི་རྣམ་པ་གསུམ་སྦྱར་ནས་ལྔ་པ་ཉིད་ཀྱི་གཉིས་པ་ཕ་དང་གསུམ་པའི་དང་པོ་ཊ་སྦྱར་བས་ཕཊ་མཐར་སྭཱཧཱ་སྟེ་ཐུགས་རྡོ་རྗེ་ཕྱག་དྲུག་པའི་སྔགས་སོ། །དང་
པོ་རྣམ་སྣང་ཨོ་དང་། བཞི་པ་ཡི་དང་པོ་ཏ་ལ་བྱིན་ཟ་ར་དང་ཡང་དག་པར་ལྡན་ཞིང་། རོ་ལངས་མ་ཨེ་རིང་པོ་ཡིས་རྣམ་པར་བརྒྱན་པས་ཏྲི་ཞེས་པར་འགྱུར་
ལ། མཐར་གནས་པ་ཡི་གསུམ་པ་ལ་ལ། གྷསྨཱ་རི་ཨོ་ཡིས་རྣམ་པར་བརྒྱན་པས་ལོ་དང་། དང་པོ་ཡི་ནི་དང་པོ་ཀ་ལ། མཐར་གནས་པ་ཡི་དང་པོ་ཡ་དང་
སྦྱར་བས་ཀྱ་དང་། རྡོ་རྗེམ་ཨཱ་རིང་པོ་ཡིས་རྣམ་པར་བརྒྱན་པ་དང་། ཀྵ་ནི་ཆོམ་རྐུན་མ་ཨེ་ཡིས་བརྒྱན་ནས། ལྔ་པ་ཉིད་ཀྱི་དང་པོ་པ་དང་བཅས་པས་ཨཀྵེ་
པ་སྟེ། ཨུ་རྣམས་ཀྱི་དང་པོ་ཧ་ལ་རྡོ་རྗེ་མཁའ་འགྲོ་མ་ཨུ་ཡིས་བརྒྱན་ནས་སྟོང་པ་ཐིག་ལེས་མནན་ཅིང་སུམ་འགྱུར་དུ་བྱས་ཏེ་ཕཊ་དང་མཐར་ནི་སྭཱཧཱ་ཞེས་པ་
ཉིད་ནི་སྐུ་རྡོ་རྗེ་ཕྱག་གཉིས་པའི་སྔགས་སོ། །བཞི་པ་ནི། བདག་མེད་མའི་ས་བོན་ཨ་ཐུང་དང་། དང་པོའི་དང་པོ་ཀ་དང་། གཉིས་པ་ཉིད་ཀྱི་དང་པོ་ཙ་
དང་། གསུམ་པ་ཉིད་ཀྱི་དང་པོ་ཊ་དང་། བཞི་པའི་དང་པོ་ར་དང་། ལྔ་པ་ཡི་དང་པོ་པ་དང་། མཐར་གནས་རྣམས་ཀྱི་དང་པོ་ཡ་དང་ཨུ་རྣམས་ཀྱི་དང་པོ་
ཤ་ཉིད་དང་ཐམས་ཅད་ཀྱི་དང་པོ་རྣམ་སྣང་ཨོ་དང་མཐར་སཱཧཱ་སྦྱར་བ་ནི་གྲོང་ཁྱེར་དཀྲུགས་པའི་སྔགས་ཏེ་དེ་ཉིད་ཀྱི་བཟླས་པའི་གྲངས་ནི་འབུམ་མོ། །ལྔ་པ་
ནི། མཐར་གནས་རྣམས་ཀྱི་གཉིས་པ་ར་དང་། ཀླུ་ཡི་རྣམ་པ་སྟེ་ཡི་གེ་ཉིས་འགྱུར་ཉིད་དུ་བྱས་པས་རཀྵ་རཀ་ཞེས་དང་ཧཱུཾ་གི་རྣམ་པ་གསུམ་དང་ལྡན་ཞིང་དང་
པོ་རྣམ་སྣང་ཨོཾ་དང་ཕཊ་ཉིད་ཀྱི་རྣམ་པ་སྟེ་ཡི་གེ་ནི་སྭཱཧཱའི་ནང་སྟེ་གོང་དུ་བཅུག་སྟེ་མཐར་སྭཱཧཱ་ཞེས་སྦྱར་བ་ནི་ས་སྦྱང་བའི་སྔགས་སོ། །དྲུག་པ་ནི། དང་པོ་
རྣམ་སྣང་ཨོ་དང༌། དེའི་རྗེས་སུ་རྡོ་རྗེ་མ་ཨཱ་རིང་པོ་དང་དེའི་མཐའ་རུ་ཧཱུྃ་སྟེ། བཟའ་བ་དང་བཏུང་བ་བྱིན་གྱིས་བརླབ་པའི་སྔགས་སོ། །བདུན་པ་ནི་དང་པོར་
རྣམ་པར་སྣང་མཛད་ཨོཾ་ཉིད་དང་། དེའི་རྗེས་སུ་ཨ་ཀཱ་རོ་མུ་ཁཾ་ཞེས་བྱ་ལ། ཨུཏྨ་རྣམས་ཀྱི་གསུམ་པ་ས་དང་། མཐར་གནས་པ་ཡི་བཞི་པ་ཝ་ཉིད་ཀྱི་སྟེང་
དུ་མེ་ཡི་ས་བོན་ར་ཡིས་རྣམ་པར་བརྒྱན་པས་སརྦ་དེ་ནས་དྷརྨ་ཎཾཞེས་དང༌། དེའི་རྗེས་སུ་རྡོ་རྗེ་མ་ཨཱ་རིང་པོ་བྱིན་ལ། དུནུཏནཏཱཏ། ཨོཾ་ཨཱཿ ཧཱུྃ་ཕཊ་སྭཱཧཱ་
ཞེས་པ་ནི་འབྱུང་པོ་ཐམས་ཅད་ཀྱི་གཏོར་མའི་སྔགས་སོ། །ལེའུ་དགུ་པ་ཚིགས་སུ་བཅད་པ་བཞི་ཅུ་རྩ་ལྔའི་རྣམ་པར་འགྲེལ་པ་
བསྟེན་ཟིན་ཏོ།། །།ལེའུ་བཅུ་པ་ནི་དགུ་པར་སྔགས་གསུངས་ཀྱང་དེའི་དུས་ཀྱི་ཕྲེང་བ་དང་ཁ་ཟས་མ་གསུངས་



204
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
པས་འདིར་བསྟན་པ་ཡིན་ཏེ། བརྗོད་བྱ་ལ་སོགས་པ་ སྤྱི་དོན་ནི་.དགུ་པ་དང་མཚུངས་པས་དགུ་པའི་སྟེང་དུ་བསྟན་ཟིན་
ཏོ། .གཞུང་དོན་ལ་གཉིས། བཟླས་པའི་ཡུལ་ཕྲེང་བ་དང་། དེའི་དུས་ཀྱི་ཁ་ཟས་སོ། །དང་པོ་ལ་མཚམས་སྦྱར་བ་དང༌། ཕྲེང་བའི་རྒྱུ་གཉིས་
ལས། དང་པོ་ནི། སྔགས་བཏུ་གསུངས་པའི་རྗེས་དེ་ནས་ཞེས་པ་ལ། གང་གིས་ན་འཁོར་འདས་ཀྱི་ཆོས་ཀུན་དེ་བཞིན་ཉིད་དུ་སྡོམ་པ་སྟེ་རོ་གཅིག་པའི་རང་
བཞིན་རྡོ་རྗེ་སེམས་དཔའ་ཞེས་བྱ་བས་གསུངས། ཇི་ལྟར་ན། བདག་མེད་མ་ལ་ཙུསླ་ན་མཛད་ནས། གང་གསུངས་ན། བཟླས་པའི་ཡུལ་ཕྲེང་བའི་རྒྱུ་ནི་
རབ་ཏུ་དབྱེ་བ་ཉིད་དོ། །གཉིས་པ་ནི། ཤེལ་གྱི་ཕྲེང་བས་རེངས་པའི་བཟླས་པ་ཉིད་དང་། དེ་བཞིན་དུ་དབང་དུ་བྱ་བ་ལ་ཙནྡན་དམར་པོ་ཉིད་དང་། ལུང་ཐང་
གིས་ནི་མངོན་སྤྱོད་ཉིད་ལ་དང་། ནི་རམ་སུ་སྟེ་མིའི་རུས་པས་ནི་སྡང་ཞིང་དབྱེ་བ་ལ་དང་། རྟ་ཡི་རུས་པས་སྐྱོད་པ་ཉིད་དང་། བྲམ་ཟེའི་རུས་པས་དགུག་པ་
ཉིད་ལ་དང་། གླང་པོ་ཆེའི་རུས་པས་ཆར་འབེབས་པ་ལ་དང་། མ་ཧེའི་རུས་པའི་ཕྲེང་བ་ཡིས་ཀྱང་བསད་པའི་ལས་ལ་བཟླས་པར་བྱའོ། །ཕྲེང་བ་ནི་
དྲག་པོའི་སྔགས་བདུན་དང་ཆར་དབབ་པ་དང་བརྒྱད་ལ་བསྔགས་པ་ཡིན་ནོ། །གཉིས་པ་ལ་སོ་སོའི་བཟའ་བ་དང་། ཐུན་མོང་
གི་བཟའ་བ་གཉིས་ལས། དང་པོ་ནི་རེངས་པར་བྱ་བའི་ལས་གྲུབ་པ་ལ་འོ་མའི་བཏུང་བ་ཉིད་གཙོ་བོར་བསྟེན་ཅིང་། དབང་ལ་རང་གི་འདུན་པས་བདུད་རྩི་དང་
ཁ་ཟས་སྤྱད་པར་བྱའོ། །གསད་པ་ལ་ནི་སིདྨ་སྟེ་རཀྟ་ཉིད་དང་དགུག་པ་ལ་ནི་བཞི་མཉམ་སྟེ་དྲི་ཆེན་ཉིད་དང་། སྡང་བ་ལ་སཱ་ལུ་སྐྱེས་ཏེ་ཤ་ཆེན་དུ་བརྗོད་ཅིང་
བསྐྲད་པ་ཉིད་ལ་གླ་རྩི་སྟེ་དྲི་ཆུར་བརྗོད་དོ། །དེའང་འོ་མའི་བཏུང་བ་ལ་སོགས་པ་ནི་བདུད་རྩི་ལྔའི་བརྡ་སྟེ། འོ་མ་ནི་ག་
པུར། རང་གི་འདུན་པ་ནི་བདུད་རྩི་ལྔ་གང་འདོད་ཅིག་ཡིན་ཏེ། འདིར་ཡང་མངོན་སྤྱོད་དང་གསད་པ་གཅིག་ཏུ་
བསྡོམས་པས་དྲག་པོའི་སྔགས་བདུན་དང་འབྲེལ་བའི་ཁ་ཟས་ཡིན་ནོ། །གཉིས་པ་ནི། ཁ་ཟས་སོ་སོ་བ་ལས་ཡང་ན་ཐུན་མོང་དུ་
ཤ་ལྔ་ནི་.མིང་གི་མཐའ་ན་ཤ་ཡོད་པ་ནི་མཐའ་ཡི་ཤ་སྟེ་ཨ་ཤཱ་སྟེ་རྟའི་ཤ ལྷག་མ་རྣམས་ནི་མིང་གི་དང་པོ་སྟེ་ དང་པོའི་ཤ་
སྟེ་ཤྭ་ན་ནི་ཁྱི་ཤ་ན་དང་པོ་ ན་ར་ནི་མི་ཤ ག་དང་པོ་ག་བི་ནི་བ་ལང་གི་ཤ ཧི་དང་པོ་ ཧསྟི་ནི་གླང་པོ་ཆེའི་ཤ་ཡིན་ནོ། དེ་
ལྟར་ཤ་ལྔ་ཡང་བདུད་རྩི་ལྔ་དང་ཕྱོགས་བསྟུན་ནས་བཟའ་བར་བྱ་བ་དེ་བཞིན་ནོ། །བཟླས་པའི་ཡུལ་ཕྲེང་བ་དང་ཁ་ཟས་སྟོན་པའི་ལེའུ་སྟེ་བཅུ་པ་
ཚིགས་སུ་བཅད་པ་ལྔའི་རྣམ་པར་འགྲེལ་པ་བསྟན་ཟིན་ཏོ།། །།ལེའུ་བཅུ་གཅིག་པ་ནི། དེ་ལྟར་བཅུ་པར་བཟའ་
བའི་དམ་ཚིག་གསུངས་ཀྱང་དེ་སྒྲུབ་པའི་གང་ཟག་དང་། དེ་ལ་མི་སྨད་པའི་དམ་ཚིག་གསལ་བར་མ་གསུངས་
པས་དེ་གསལ་བར་སྟོན་པ་ནི་བཅུ་གཅིག་པ་ཡིན་ནོ། །ལེའུ་འདིའི་བརྗོད་བྱ་ནི་སྤྱི་དང་སྦས་པ། རྗོད་བྱེད་ནི་ཡན་
ལག་གི་དོན་དང་བསྡུས་པའི་དོན་གྱི་མན་ངག མངོན་པར་རྟོགས་པ་ནི་རྒྱའི་རྒྱུད་ཀྱི་རིགས་ལ་ལྟོས་པ་དང༌། དེ་
ཉིད་དམ་ཚིག་ཏུའང་འགྱུར་བ་དང་། དེ་དཀྱིལ་འཁོར་འཁོར་ལོ་དང་འབྲེལ་ལོ། །བཤད་པའི་རྒྱུད་རྡོ་རྗེ་གུར་
གཉིས་པ་དང་བདུན་པ་དང་བཅུ་བཞི་པར་ཕྱག་རྒྱའི་ལམ་གསུངས། སཾ་པུ་ཊའི་བཅུ་པ་དངོས་སུ་སྐུ་གསུང་ཐུགས་
ཀྱི་དམ་ཚིག གཉིས་པའི་གཉིས་པར་ཕྱག་རྒྱའི་ལམ་བསྟན་པ་དང་འབྲེལ་ལོ། །རྩ་བའི་རྒྱུད་ཀྱི་གང་དུ་ཁ་བསྐང་
ན། ལེའུ་ལྔ་པ་ལ་སོགས་པར་རིགས་ལྔ་དང་དྲུག་གསུངས་ཀྱང་དེ་དག་རྒྱུའི་གནས་སྐབས་སུ་རིགས་ལ་ལྟོས་པའི་
མཚན་མ་མ་གསུངས་པས་དེ་གསལ་བར་བཤད་པ་དང་། ལེའུ་ལྔ་པ་དང་བརྒྱད་པའི་གཤམ་དུ་ཕྱག་རྒྱའི་བསྟེན་
ཚུལ་རྒྱས་པར་མ་གསུངས་པས་དེ་གསལ་བར་བཤད་པའོ། །གཞུང་གི་དོན་ལ། རྒྱུ་རིགས་ལ་ལྟོས་པ་དང་། ཕྱག་རྒྱ་བསྟེན་
པའི་ཚུལ་ལོ། །དང་པོ་ལ་ཞུས་པ་ནི། ཀྱེའི་རྡོ་རྗེ་ལ་ཕྱག་གིས་དམ་དུ་འཁྱུད་ཅིང་ཚེམས་ཀྱིས་མ་མཆུ་བཙིར་བ་ལ་སོགས་པ་དགའ་བཞིས་རོལ་བར་མཛད་
ནས་ནི་ལུས་ཅན་རྣམས་ཀྱི་སོ་སོའི་རིགས་གང་དང་གང་འབྲེལ་བ་ཉིད་ཀྱི་གཟུགས་ཀྱི་རྟགས་ཀྱི་མཚན་ཉིད་ཀྱེའི་རྡོ་རྗེ་དེ་ལ་བདག་མེད་མས་ཞུས་པའོ། །གཉིས་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
205
པ་ལན་ལ། མཉན་པར་གདམས་པ་ནི་བྷ་གར་ལིང་ག་བཞག་པས་བདེ་བས་མཉེས་ནས་ནི་འཁོར་ལོ་སྟེ་ལྷ་མོའི་འདྲེན་པ་བཅོམ་ལྡན་འདས་ཀྱིས་འདི་སྐད་ཅེས་
གསུངས་སོ། །ལུས་ཅན་རང་གི་རིགས་ཀྱི་རྟགས་བཤད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་མའི་ངོ་བོ་བདག་མེད་མ་ཁྱོད་ཉོན་ཅིག་པའོ། །གཉིས་པ་དོན་དངོས་
ལ་གསུམ། མཚན་མའི་རྟགས། ཁ་དོག་གི་རྟགས། སྐུ་གསུང་ཐུགས་ཀྱི་དམ་ཚིག་གོ །དང་པོ་ནི། བུད་མེད་དང་ནི་སྐྱེས་པ་ཡི་གང་གི་སྟེ་བུད་མེད་ཀྱི་
ལག་པ་གཡོན་པ་དང་སྐྱེས་པའི་ལག་པ་གཡས་པའི་སྲིན་ལག་གི་རྩ་བ་ལ་རྡོ་རྗེ་རྩེ་མོ་དགུ་པའི་རི་མོ་ཡོད་པར་གྱུར་པ་ནི་མི་བསྐྱོད་པ་ཡི་རིགས་མཆོག་ཉིད་ཡིན་
ལ། དེ་བཞིན་དུ་རྣམ་པར་སྣང་མཛད་ཀྱི་རིགས་ལ་འཁོར་ལོའི་རི་མོར་འགྱུར་ཞིང་། འོད་དཔག་ཏུ་མེད་པའི་མགོན་གྱི་རིགས་ལ་འདམ་སྐྱེས་ཏེ་པདྨའི་རི་མོ་
ཉིད་དང་རིན་ཆེན་འབྱུང་ལྡན་གྱི་རིགས་ལ་རིན་ཆེན་གྱི་རི་མོ་ཉིད་དང་། ལས་ཏེ་དོན་གྲུབ་ཀྱི་རིགས་ཀྱི་ལག་པ་ལ་རལ་གྲིའི་རི་མོ་ཉིད་དེ་ཕྱག་མཚན་གྱི་རྟགས་
སོ། །གཉིས་པ་ནི། རྣལ་འབྱོར་པ་གང་ཞིག་ཁ་དོག་ནག་པོ་ཤས་ཆེ་བ་དེ་ཉིད་དང་ཉོན་མོངས་པ་ཞེ་སྡང་ཤས་ཆེ་བ་ཉིད་མི་བསྐྱོད་པའི་རིགས་ཡིན་པས་དེའི་ལྷ་
ནི་མི་བསྐྱོད་པའོ། །དེ་བཞིན་དུ་རྣལ་འབྱོར་པ་གང་ཞིག་ཁ་དོག་དཀར་པོ་ཤས་ཆེ་བ་དེ་ཡི་ལྷ་ནི་རྣམ་པར་སྣང་མཛད་དོ། །རྣལ་འབྱོར་པ་གང་ཞིག་ཁ་དོག་སྔོ་
བསངས་ཤས་ཆེ་བ་དེ་ཡི་ལྷ་ནི་དོན་ཡོད་གྲུབ་པ་ཉིད་དང་། རྣལ་འབྱོར་པ་གང་ཞིག་ཁ་དོག་སེར་པོ་ཤས་ཆེ་བ་དེ་ལ་ནི་རིན་ཆེན་བདག་པོ་སྟེ་རིན་ཆེན་འབྱུང་ལྡན་
རིགས་ཀྱི་ལྷར་གྱུར་པས་རྣལ་འབྱོར་པ་གང་ཞིག་ཁ་དོག་དཀར་དམར་ཉིད་དུ་འདུག་པ་དེ་ལ་འོད་དཔག་ཏུ་མེད་པ་རིགས་ཀྱི་ལྷར་ངེས་པའོ། །རྣལ་འབྱོར་པ་
གང་ཞིག་ཁ་དོག་དཀར་པོ་དང་སེར་པོ་འདྲེས་པ་དེ་ནི་རྡོ་རྗེ་སེམས་དཔའི་རིགས་སུ་འགྱུར་རོ། །དེའི་དོན། གང་གི་སྲིན་ལག་གི་རྩ་བ་ལ་རྡོ་རྗེའི་
རི་མོ་ཡོད་ཅིང་ཁ་དོག་ནག་པོར་སྣང་ལ། ཉོན་མོངས་པ་ཞེ་སྡང་ཤེས་ཆེ་བ་ནི་མི་བསྐྱོད་པའི་རིགས་ཡིན་ལ། བླ་
མས་ཀྱང་དེ་དང་རྗེས་སུ་འཚམ་པའི་ཆོས་བཤད་པར་བྱའོ། །དེ་བཞིན་དུ་རིགས་འོག་མ་རྣམས་ལ་ཡང་བསྒྲེས་ཏེ་
ཤེས་པར་བྱའོ། །གསུམ་པ་ནི། སྐྱེ་བོ་ལམ་གྱི་རྣལ་འབྱོར་མཐར་ཕྱིན་པ_ར་འདོད་པས། །རང་ཉིད་སངས་རྒྱས་ཀྱི་རིགས་སུ་གྱུར་
པའི་ཕྱིར་ན་.ང་རྒྱལ་མི་བཅག་པ་སྟེ་མི་ཞུམ་ཤིང་སེམས་ཅན་གཞན་རྣམས་སངས་རྒྱས་ཀྱི་རིགས་སུ་གནས་པས་ན་ཐོ་མི་འཚམ་པ་སྟེ་བརྙས་
པར་མི་བྱའོ། །ཞེས་བྱ་བ་ནི་དོན་དམ་པར་སེམས་ཅན་རྣམས་རང་བཞིན་གྱིས་སངས་རྒྱས་ཡིན་ཏེ། སེམས་ཅན་
རྣམས་ནི་སངས་རྒྱས་ཉིད། །ཅེས་བྱ་བ་གོང་དུ་ཡང་གསུངས་ལ། སློབ་དཔོན་ཨིནྡ་བྷ་ཏིས་ཡེ་ཤེས་གྲུབ་པ་
ལས། སེམས་ཅན་ཀུན་གྱི་ཡིད་ཁྱབ་པར། །རྡོ་རྗེ་སེམས་དཔའ་རྟག་པར་བཞུགས། །དེ་ལྟར་ཤེས་པའི་རྣལ་
འབྱོར་པས། །དབང་པོ་གང་ལའང་བརྙས་མི་བྱ། །ཞེས་གསུངས་སོ། །ཀུན་རྫོབ་ཏུའང་སངས་རྒྱས་རྣམས་ཀྱི་
རྒྱས་བཏབ་པས་ན་སངས་རྒྱས་ཀྱི་སྐུ་དང་འདྲ་བས་ན། ཞེས་པའམ། ཡང་ན། གལ་ཏེ་སེམས་ཅན་ཐམས་ཅད་དོན་དམ་པར་རིགས་སོ་
སོ་བ་ཉིད་དུ་གནས་སམ་ཞེ་ན། མ་ཡིན་ཏེ། ཀུན་རྫོབ་ཏུ་རིགས་སོ་སོ་བའི་གཟུགས་སུ་གནས་ནས་ནི་སེམས་ཅན་དེ་རྣམས་བདེ་བར་གཤེགས་པ་ལྔའི་རིགས་
སུ་འགྱུར་རོ། །བུད་མེད་རྣམས་ལྷ་སོ་སོའི་རིགས་སུ་མཚོན་པའི་མཚན་ཉིད་འདི་ནི་ཇི་ལྟར་སྐྱེས་པ་ལ་ཁ་དོག་དང་མཚན་མའི་རྟགས་སོ་སོར་ངེས་པ་ཇི་ལྟ་བ་དེ་
བཞིན་ནོ། །དེའང་ཀུན་རྫོབ་ཏུ་ཐ་སྙད་ཙམ་གྱི་ཚུལ་ལས་ནི་སངས་རྒྱས་དེ་ཡི་རིགས་སུ་སེམས་ཅན་དེ་རྣམས་འགྱུར་རོ། སེམས་ཅན་གྱི་ལུས་ལ་
ཡང་བརྙས་པར་མི་བྱ་སྟེ། ཁ་སྦྱོར་གྱི་བཅུ་པ་དངོས་ལས། བུད་མེད་དང་ནི་སྐྱེས་པའི་ལུས། །ལས་ནི་དུ་མས་
བསྐྱེད་པར་སྟོན། །མི་ཤེས་པས་ཀྱང་མི་བྱ་སྟེ། །སྐུ་ཡི་རྡོ་རྗེའི་དམ་ཚིག་གོ །སེམས་ཅན་སྣ་ཚོགས་གདུང་བ་
དང༌། །ཀུན་རྟོག་དྲྭ་བའི་རྣམ་རྟོག་གིས། །སེམས་ལ་སྨད་པར་མི་བྱ་སྟེ། །ཐུགས་ཀྱི་རྡོ་རྗེའི་དམ་ཚིག་གོ །
ཕྲག་དོག་ཉིད་ཀྱིས་མ་རངས་པས། །ཚིག་རྩུབ་ལ་སོགས་སྨྲ་མི་བྱ། །རྣ་བ་བདེ་བར་བྱེད་པ་ཉིད། །གསུང་གི་རྡོ་
རྗེའི་དམ་ཚིག་གོ །ཞེས་གསུངས་སོ། །སེམས་ཅན་གང་སུ་ཡང་རུང་བ་ལ་བརྙས་པར་མི་བྱ་བ་འདི་ནི་ཐེག་པ་
ཆེན་པོའི་གསུང་རབ་ཐམས་ཅད་ནས་གསུངས་པས། འདི་ནི་དམ་ཚིག་གི་_རྩ་བ་མན་ངག་གི་མཆོག་ཏུ་གྱུར་པས་གྲུབ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
206
པའི་མཐའི་རྩ་བ་ལྟ་བུ་ཡིན་ནོ། །སྤྱི་དོན་གཉིས་པ་ཕྱག་རྒྱ་བསྟེན་པའི་ཚུལ་ལ་གཉིས། མཆོད་པས་མཉེས་ཏེ་མཉན་པར་
གདམས་པ་དང་། དོན་དངོས་སོ། །དང་པོ་ནི་བྷ་ག་སྟེ་ཆོས་འབྱུང་དང་ལིང་ག་སྡེ་རྡོ་རྗེ་ཉིད་ཙུམ་བྷ་ན་མཛད་པས་བཅོམ་ལྡན་འདས་ལ་མཆོད་ནས་བདེ་བ་ཆེན་
པོའི་མཆོད་པ་དེ་ལ་བཅོམ་ལྡན་འདས་རྡོ་རྗེ་འཆང་ཆེན་པོ་ཧེ་རུ་ཀ་མཉེས་ནས་དཀྱིལ་འཁོར་འཁོར་ལོའི་ཐབས་བདག་མེད་མ་ཡིས་གོ་བར་མཛད་པའི་ཕྱིར་ལྷ་མོ་
ཞེས་བོས་ནས་དེ་ཁོ་ན་ཉིད་ཀྱི་མཆོད་པས་རབ་ཏུ་མཆོད་པར་བྱེད་མ་ཁྱོད་ཉོན་ཅིག་པའོ། །གཉིས་པ་ལ་གསུམ། གང་དུ་བསྟེན་པའི་གནས། ཇི་ལྟར་བསྟེན་
པའི་ཚུལ། བྱང་ཆུབ་ཀྱི་སེམས་སྒྲུབ་པའི་རིམ་གྲོའོ། །དང་པོ་ནི། ཕྱི་རོལ་གྱི་གནས་ནགས་ ཚལ་དང་ཞེས་བྱ་བ་ལ་སོགས་པ་ སྐྱེ་བོ་མེད་
ཅིང་ཉམས་དགའ་བའི་གནས་དང་། རང་དབང་དུ་གྱུར་པ་བདག་གི་ཁྱིམ་གྱི་ནང་དུ་ཡང་བསྟེན་པར་བྱའོ་ཞེས་པ་ནི་གནས་ཏེ། ཤིན་ཏུ་དབེན་ཞིང་
རང་དབང་དུ་གྱུར་པ་ཞེས་བྱ་བའི་དོན་ཏོ། གཉིས་པ་ནི་ཕྱག་རྒྱ་དེ་ཡང་། གོས་དང་བྲལ་བས་གཅེར་བུར་བྱས་ལ་ཐབས་དང་ཤེས་རབ་ལྷའི་སྐུ་
ཕྱག་རྒྱ་ཆེན་པོ་ཡབ་ཡུམ་དུ་བསྐྱེད་ཅིང་འདུས་ཤེས་གསུམ་དང་ལྡན་པར་བྱས་ནས་རྣལ་འབྱོར་པ་སྙོམས་འཇུག་གི་ཐབས་རིག་ཅིང་ཤེས་པས་དུས་རྟག་ཏུ་བྱང་
སེམས་མི་འཕོ་བའི་ཚུལ་གྱིས་མཆོད་པར་བྱའོ། །ཙུནྡྲ་ཞེས་བྱ་བ་ལ་སོགས་པས་ནི་དགའ་བ་བཞི་བསྟན་ཏེ། གཞུང་ཐད་སོའི་
དོན་ནི་རྟོགས་པར་སླ་ལ། སྟེ་དེ་ཡང་དུས་དང་པོར་ཙུམ་བྷ་ན་དང་འཁྱུད་པ་བྱས་ནས་ནི་དེ་བཞིན་དུ་གཉིས་པ་ལ་བྷ་གར་བོ་ལས་རེག་པ་སྟེ་མཉམ་པར་
སྦྱོར་བ་ཉིད་དང་། གསུམ་པ་ལ་ཐབས་སྐྱེས་པའི་དབུ་མའི་མར་སྣ་རྡོ་རྗེ་ནི་གཞིབ་པ་ཉིད་དང་། ཡང་དང་པོའི་འཕྲོས་མ་མཆུའི་སྦྲང་རྩི་འཇིབས་པས་བཏུང་བ་
ཉིད་དང་། བཞི་པ་ལ་བདེ་བས་རྟག་ཏུ་མྱོས་པའི་མཚན་མ་ནི་ལྷན་ཅིག་སྐྱེས་པའི་ཡེ་ཤེས་སོ། །དེ་ལས་ཐིག་ལེ་ཉམས་པར་འགྱུར་བ་འདྲ་ན་བོ་ལླ་ལྡན་པ་ལག་
པའི་འཁྲུལ་འཁོར་གྱིས་མི་ཉམས་པར་བྱ་སྟེ། ཇི་ལྟ་བ་བཞིན་ཉམས་སུ་བླང་བ་ནི་འདིར་བསྟན་པའི་སྐབས་མ་ཡིན་ཏེ་ཤིན་ཏུ་
ཟབ་མོའི་མན་ངག་ལས་རྟོགས་པར་བྱའོ། དེའི་ཚེ་སྦྱོར་ཐབས་ཀྱི་མན་ངག་བཞི་སྟེ། །ཁྱོགས་ནི་འབྲེང་བའི་ཁྲི་སྟེ་འདིས་
མཚོན་ནས་འདིའི་རིགས་ ཐག་པའི་འཁྱོགས་ཀྱི་འཁྲུལ་འཁོར་བཅུ་དྲུག་དང་། བླ་ཞེས་བྱ་བ་ནི་སྟེང་ནས་འདྲེན་པའི་འཁྲུལ་
འཁོར་ཏེ་འདིའི་རིགས་_རོ་སྟོད་སྟེང་དུ་འདེགས་པའི་འཁྲུལ་འཁོར་བཅུ་དྲུག་དང༌། ཤུགས་ཀྱི་བསྟན་པ་ བཀལ་བ་ཞེས་བྱ་བ་ཁ་
བསྐངས་ལ་སྟེང་ནས་འདྲེན་པའི་ཐག་པ་ལ་སྟོད་འཇོག་པ་སྟེ་འདིའི་རིགས་.རོ་སྨད་སྟེང་དུ་འདེགས་པའི་འཁྲུལ་འཁོར་བཅུ་དྲུག་
དང༌། ཤིན་ཏུ་ཞེས་བྱ་བ་ནི་ཤིན་ཏུ་བཀལ་བ་སྟེ་སྔར་བཞིན་ལས་སྟོད་ཅུང་ཟད་དམའ་བར་འཇོག་པ་སྟེ་སྐེད་པ་སྟེང་དུ་
དྲངས་ནས་རོ་སྨད་འཕྱང་བའི་འཁྲུལ་འཁོར་འདིའི་རིགས་བཅུ་དྲུག་སྟེ་འཁྲུལ་འཁོར་དྲུག་ཅུ་རྩ་བཞིར་འགྱུར་ལ་དེ་རྣམས་ཀྱིས་ཡང་དང་
ཡང་དུ་རྡོ་རྗེས་འདོད་པ་བྱ་ཞིང་། ཐབས་དང་ཤེས་རབ་ སྟེང་དང་འོག་ཏུ་ལྟ་བའི་བྱེ་བྲག་གིས་བརྒྱ་ཉི་ཤུ་རྩ་བརྒྱད་དུ་ཡང་འགྱུར་
ཏེ། འདི་ནི་གཞུང་གཞན་དུ་བཙལ་བར་བྱའོ། །གཞན་ནས་མི་རྙེད་དོ་ཞེ་ན། འདིར་ནི་གཞུང་འདིའི་འབྲུ་གཉེར་བ་
ཙམ་ཡིན་མོད་ཀྱི། འདི་ནི་ལས་དང་པོ་པས་ཉམས་སུ་བླང་བྱ་མ་ཡིན་པས་མ་རྙེད་ཀྱང་རེ་ཞིག་སྤྲོས་པ་གཅད་པར་
བྱའོ། །ཚུལ་དེ་དག་གིས་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་འགྱུར་བ་སྟེ། དེས་ན་སངས་རྒྱས་ཀུན་དང་མཉམ་པར་འགྱུར་བ་ནི་གནས་སྐབས་སུ་
མཚོན་བྱེད་དཔེའི་ཡེ་ཤེས་དང་མཐར་ཐུག་མཚོན་བྱ་དོན་གྱི་ཡེ་ཤེས་འཐོབ་པའོ། །གསུམ་པ་ནི་ཕྱག་རྒྱ་བསྟེན་པའི་སྐབས་དེ་ལ་ག་པུར་ཏེ་བྱང་སེམས་མ་
ཉམས་པར་བྱས་ནས་དེའི་བདེ་བ་བཏུང་ཞིང་མྱོང་བར་བྱའོ། །དེ་ལའང་ག་པུར་འཕེལ་བའི་རྒྱུའི་ཕྱིར་ཤ་ལྔ་ལ་སོགས་པ་ནི་བཟའ་བ་ཉིད་དུ་བྱ་ཞིང་ཁྱད་པར་ཆང་
ནི་བཏུང་བ་ཉིད་དོ། །ལྷན་ཅིག་སྐྱེས་པའི་དོན་མངོན་དུ་བྱེད་པའི་ཐབས་ཀྱི་ །ལེའུ་སྟེ་བཅུ་གཅིག་པ་ཚིགས་སུ་བཅད་པ་བཅོ་ལྔའི་རྣམ་
པར་འགྲེལ་བ་བསྟན་ཟིན་ཏོ།། །།ད་ནི་ལེའུ་བཅུ་གཉིས་པ་བརྗོད་པར་བྱ་སྟེ། དེ་ལྟར་འདས་མ་ཐག་པར་ལམ་
གསུངས་ཀྱང་དེའི་སྔོན་དུ་སྨིན་པར་བྱ་བ་དགོས་པས་ན་དབང་བཞིའི་ཚིགས་སུ་བཅད་པ་འབྱུང་བ་ཡིན་ནོ་ཞེས་བྱ་བ་



207
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ནི་ལེའུའི་འབྲེལ་ཅུང་ཟད་ཙམ་མོ། །འདིའི་བརྗོད་པར་བྱ་བ་ནི་སྤྱི་དང་སྦས་པ། རྗོད་བྱེད་ཡན་ལག་དང་ཡི་
གེ མངོན་པར་རྟོགས་པ་ནི་སྨིན་པར་བྱེད་པ་དང་། མཁའ་གསང་ བྱིན་གྱིས་བརླབ་པའི་སྐབས་ནི་སྨིན་གྲོལ་ཐམས་
ཅད་དུའང་འཇུག་གོ །བཤད་པའི་རྒྱུད་ནི་སྨིན་གྲོལ་ཐམས་ཅད་དང་འབྲེལ་མོད། ཉེ་བར་མཁོ་བ་ཅུང་ཟད་དང་
སྦྱར་ན་རྡོ་རྗེ་གུར་གྱི་ལེའུ་བཞི་པ་དང་། བདུན་པ་དང་། བཅོ་ལྔ་པ་ནས་དབང་བཞི། བཅུ་བཞི་པ་ནས་མཁའ་
གསང་བྱིན་གྱིས་བརླབ་པ་ཅུང་ཟད་ཙམ། སཾ་པུ་ཊའི་གཉིས་པའི་དང་པོ་དང་། རྒྱུད་ཕྱི་མས་གསལ་བར་བྱེད་
དོ། །རྩ་བའི་རྒྱུད་ཀྱི་གང་དུ་ཁ་བསྐང་ན། འདིར་ཆ་དང་པོས་ལེའུ་བཅུ་པ་དང་གསུམ་པ་དང་ལྔ་པར་དབང་བསྐུར་
བ་བཞི་པོ་གསུངས་ཀྱང༌། དེ་དག་ཏུ་ཚིགས་སུ་བཅད་པ་ཇི་ལྟ་བུས་སྦྱིན་པ་མ་གསུངས་པས་དེ་ཁ་བསྐང་བ་
དང༌། ཡང་གོང་དུ་དབང་དང་བསྐྱེད་རྫོགས་མཐའ་དག་གི་སྐབས་སུ་ཐབས་དང་ཤེས་རབ་ཀྱི་སྦྱོར་བ་གསུངས་པ་
ལ་མཁའ་གསང་བྱིན་གྱིས་བརླབ་པའི་སྔགས་མ་གསུངས་པས་དེ་ཁ་བསྐང་བ་དང་། སྐུ་གསུང་ཐུགས་བྱིན་གྱིས་
བརླབ་པའི་སྔགས་ཙམ་ལེའུ་གཉིས་པར་གསུངས་ཀྱང་དེའི་གནས་དང་བཅས་ཏེ་གསལ་བར་མ་གསུངས་པས་དེ་
དག་ཁ་སྐོང་ཞིང་གསལ་བར་བཤད་པའོ། གཞུང་དོན་ལ་གསུམ། དབང་གི་དོན། མཁའ་གསང་བྱིན་གྱིས་བརླབ་པའི་སྔགས། སྐུ་གསུང་
ཐུགས་བྱིན་གྱིས་བརླབ་པའོ། །དང་པོ་ལ་མཚམས་སྦྱར་བ་དང་སོ་སོའི་དོན་ནོ། །དང་པོ་ནི། ལྷན་ཅིག་སྐྱེས་པའི་དོན་གྱི་ལེའུ་བསྟན་པའི་རྗེས་དེ་ནས་སྐུ་
གསུང་ཐུགས་ཀྱི་རྡོ་རྗེ་ཅན་གྱིས་དབང་བཞི་ཇི་ལྟར་བསྐུར་བའི་དོན་གྱི་ཚིགས་སུ་བཅད་པ་ནི་བཀའ་སྩལ་པའོ། །གཉིས་པ་ལ་དབང་བཞི་ལས་དང་པོ་ནི། །
དེ་ལ་སློབ་མའི་ལུས་རྡོ་རྗེ་འཆང་ཆེན་པོ་ཤེས་རབ་དང་བཅས་པའི་སྐུར་རབ་ཏུ་གནས་པ་ཞེས་བྱ་བ་ནི་རྡོ་རྗེ་འཆང་ཆེན་པོའི་སྐུར་
གནས་པ་སྟེ། འདི་ནི་རྣལ་འབྱོར་གྱི་རྒྱུད་ལས་ཁྱད་པར་དུ་ཤེས་རབ་བཅུ་དྲུག་ལོན་པ་དང་བཅས་པ་སྟེ་ཕྱག་རྒྱའི་
དམ་ཚིག་གོ །རྡོ་རྗེ་ཉིད་ཆེན་པོ་ཟུང་བ་ནི་དེའི་ལག་པ་གཡས་པར་རྡོ་རྗེ་གཏད་པ་ཐོག་མཐའ་མེད་པའི་བྱང་ཆུབ་ཀྱི་
སེམས་ ཀྱི་ངོ་བོ་ཐུགས་ཀྱི་དམ་ཚིག་གོ །དྲིལ་བུ་ཆེ་ཟུང་བ་ནི་ལག་པ་གཡོན་པར་དྲིལ་བུ་གཏད་པ་སྲིད་པ་ངོ་བོ་ཉིད་
ཀྱིས་དག་པར་བསྟན་པ་གསུང་གི་དམ་ཚིག་གོ སྟེ་སྟོང་ཉིད་སྙིང་རྗེ་དབྱེར་མི་ཕྱེད་པ་ཟུངས་ཤིག་པའོ། །དེ་རིང་ཞེས་བྱ་བ་ནི་དེ་
ལྟར་དམ་ཚིག་གསུམ་པོ་བྱིན་པའི་དུས་འདིའོ། །དེའི་རྗེས་ལ་བུམ་པའི་ཆུས་སྤྱི་བོ་ནས་དབང་བསྐུར་ནས་དཀྱིལ་
འཁོར་གྱི་དེ་ཁོ་ན་ཉིད་ལ་སོགས་པ་ཤེས་པར་བྱས་པ་འདིར་སྟོན། དེ་རྡོ་རྗེ་སློབ་དཔོན་དུ་འགྱུར་བའོ། །དེ་བས་
སློབ་མ་བསྡུ་བ་ཉིད་དུ་གྱིས་ཏེ། སྣོད་དང་འཚམ་པར་ཤོད་ཅིག་ཅེས་བྱ་བ་འདི་ནི་རྗེས་སུ་གནང་བའི་དབང་ངོ༌། །
འདིས་ནི་ཐུན་མོང་མ་ཡིན་པ་སློབ་དཔོན་གྱི་དབང་བསྟན་ཏོ། །གཉིས་པ་ གསང་དབང་སྟེར་བ་ན་འདི་བརྗོད་དེ་འདས་
པའི་སངས་རྒྱས་ནི་རྡོ་རྗེ་འཆང་ཆེན་པོའོ། །དེས་བྱང་ཆུབ་ཀྱི་སྲས་ནི་ཕྱོགས་བཅུའི་དེ་བཞིན་གཤེགས་པ་དང་ ས་
བཅུ་པ་དང་བཅུ་གཅིག་པའི་བྱང་ཆུབ་སེམས་དཔའ་ཐམས་ཅད་ལ། དེ་ལ་ཇི་ལྟར་དབང་བསྐུར་བ་ .དང་ལུང་བསྟན་པ་བཞིན་
ཏེ། ཟླ་གསང་ཐིག་ལེ་ལས། རྣམ་དག་རྡོ་རྗེ་ལས་ནི་བྱུང་བའི་ཡེ་ཤེས་ཆུ། །རིན་ཆེན་རབ་འབར་བྱང་ཆུབ་
སེམས་ནི་རྣམ་ཕྱུང་ནས། །རྒྱལ་བ་ཐམས་ཅད་ཀྱི་ནི་དབུ་ནི་སྐེམ་པ་ལ། །དྲི་མེད་རིན་ཆེན་ཆར་གྱིས་སྤྱི་བོར་དབང་



208
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
བསྐུར་མཛོད། །ཅེས་གསུངས་སོ། །དེའི་དོན་ནི་ས་བཅུ་པ་དང་བཅུ་གཅིག་པའི་དེ་བཞིན་གཤེགས་པ་ཐམས་ཅད་
མྱ་ངན་ལས་འདས་པའི་དབྱིངས་སུ་གཤེགས་པར་བཞེད་པ་དེའི་ཚེ་རྡོ་རྗེ་འཆང་ཆེན་པོས་ཀུན་རྫོབ་ཞུ་བའི་བདག་ཉིད་
ཅན་གྱི་བྱང་ཆུབ་ཀྱི་སེམས་ཀྱིས་དབང་བསྐུར་བས་དམིགས་པ་མེད་པའི་སྙིང་རྗེ་ཆེན་པོ་དོན་དམ་པའི་བྱང་ཆུབ་ཀྱི་
སེམས་འཕེལ་ནས་འབྲས་བུའི་དུས་ཀྱི་དབང་གསུམ་པ་དང་བཞི་པ་ཐོབ་པས་ས་བཅུ་གསུམ་པར་འགྱུར་ཏེ། སླར་
ཡང་སེམས་ཅན་གྱི་དོན་རྒྱུན་མི་འཆད་པ་འབྱུང་བ་ཡིན་ནོ། །དེ་བཞིན་དུ་བདག་གི་གསང་བའི་དབང་སྟེ་རྫས་
གསང་བར་གྱུར་པའི་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་སློབ་མ་ཁྱོད་ཀྱི་མགྲིན་པར་དབང་བསྐུར་ཞེས་བྱ་བའི་དོན་ཏོ། །
གསུམ་པ་ཤེས་རབ་ཡེ་ཤེས་ལ་ལྷ་མོ་ སྟེ་ཕྱག་རྒྱ་མོ་དགའ་སྦྱིན་ནི་དགའ་བ་བཞིའི་རིམ་པ ལྟར་སྦྱིན་པའོ། །དེའི་_གནས་
སྐད་ཅིག་མ་བཞི་ཡང་སྦྱིན་པས་གནས་སྦྱིན་ནི་ལྷན་ཅིག་སྐྱེས་པའི་ཡེ་ཤེས་སོ། །མཚན་མ་སྣ་ཚོགས་ཀྱིས་སྤྲས་པའི་གཟུགས་
ཅན་མ་ནི་རི་དྭགས་ཅན་མ་ལ་སོགས་པའོ། །ཡིད་དུ་འོང་བ་ནི་ལུས་ངག་ཡིད་གསུམ་ལ་སྐྱོན་མེད་པའོ། །ཁྱེར་
ཅིག་ལན་གཉིས་ནི་ངོ་མཚར་བས་བསྟན་པ འམ་དབང་དུས་སུ་ཁྱེར་ཅིག་ལམ་དུས་སུ་ཁྱེར་ཅིག་པའོ། །སེམས་དཔའ་ཆེ་ཞེས་བྱ་
བ་ནི་གསང་དབང་གི་ཡེ་ཤེས་རྟོགས་པའི་སློབ་མ་ལ་བོད་པ་ཡིན་ནོ། ཁྱེར་ལ་སྙོམས་འཇུག་གི་སྒོ་ནས་བྱང་སེམས་མི་འཕོ་བའི་བརྟུལ་
ཞུགས་ཀྱིས་མཆོད་པ་དག་ཏུ་གྱིས་ཤིག་ཅེས་པ་ནི་ཤེས་རབ་ཕྱག་རྒྱ་གཏད་པའི་དབང་ངོ༌། །དེ་ནས་དགའ་བ་གསུམ་པ་སྔོན་དུ་སོང་བའི་བདེ་ཆེན་ལྷན་ཅིག་
སྐྱེས་པའི་ཡེ་ཤེས་ཉམས་སུ་མྱོང་བ་ནི་ཤེས་རབ་ཡེ་ཤེས་ཀྱི་དབང་གི་ངོ་བོའོ། །བཞི་པ་.དབང་བཞི་པ་ལ་ཡེ་ཤེས་འདི་ནི་སངས་རྒྱས་ཀྱི་ཡེ་
ཤེས་དང་སེམས་ཀྱི་ཆོས་ཉིད་མཚོན་པར་བྱེད་པ་དབང་གསུམ་པའི་ལྷན་སྐྱེས་སོ། །ཆེས་ཕྲ་བ་ནི་ སྒྲ་རྟོག་གི་ཡུལ་མ་ཡིན་
ཞིང་རྟོག་གེའི་བློས་རྟོགས་པར་དཀའ་བའོ། །ཞིང་ཞེས་པ་ཕྱི་མ་སྡུད་པའི་ཚིག་ཕྲད་དོ། །རྡོ་རྗེ་ནི་རྣམ་རྟོག་གིས་མི་ཕྱེད་པས་སོ། །
སྣར་བའི་དངོས་པོ་དམིགས་པ་མེད་པའི་དཔེ་ནི་ནམ་མཁའ་སྟེ། དཀྱིལ་ལམ་སྙིང་པོ་ནི་ རྟག་ཆད་ལ་སོགས་པའི་མཐའ་དང་
བྲལ་བའོ། །རྡུལ་བྲལ་ནི་ཉོན་མོངས་པའི་རྟོག་པ་ཀུན་ཟད་པའོ། །མཐར་སྦྱིན་ནི་སྲིད་པ་ཟད་པ་སྟེ་མི་གནས་པའི་མྱང་
འདས་རྡོ་རྗེ་འཆང་_གི་གོ་འཕང་སྦྱིན་པའོ། །ཞི་བ་ནི་གདོད་མ་ནས་མ་སྐྱེས་པ་ སྤྲོས་པ་ཐམས་ཅད་དང་བྲལ་བའི་ཕྱིར་དང་གློ་བུར་གྱི་
རྟོག་པ་ཐམས་ཅད་ཞི་བའོ། །ཁྱོད་རང་ཡང་ནི་དེ་ཡི་ཕ། །ཞེས་བྱ་བ་ནི་གཞན་གྱི་ཐ་སྙད་ཀྱིས་བརྗོད་པས་ཤེས་པར་མི་ནུས་
པས་རང་གིས་རང་ལ་ཡེ་ཤེས་བསྐྱེད་ལ། དཔེའི་ཡེ་ཤེས་ཀྱིས་དོན་གྱི་ཡེ་ཤེས་རྟོགས་པར་བྱ་སྟེ། སངས་རྒྱས་
ཀྱིས་མངོན་དུ་གྱིས་ཤིག་ཅེས་བྱ་བའི་དོན་ཡིན་ནོ། །གཉིས་པ་མཁའི་གསང་བྱིན་རླབས་ནི། དབང་གསུམ་པ་དང༌། ལྷ་མོ་དབྱུང་བ་
དང༌། དཀྱིལ་འཁོར་འཁོར་ལོའི་སྐབས་རྣམས་སུ་སངས་རྒྱས་ཡབ་ཀྱི་ རྡོ་རྗེ་དང་ ཡུམ་གྱི་པདྨ་བྱིན་གྱིས་བརླབ་པའི་སྔགས་ནི་རྟོགས་
པར་སླའོ། ཨོ་སྔགས་ཀྱི་མགོ་འདྲེན་པ། པདྨ་སུ་ཁཱ་དྷཱ་ར་ཞེས་པ་པདྨ་བདེ་བ་འཛིན་པ། མ་ཧཱ་རཱ་ག་སུ་ཁི་དད་ཞེས་པ་འདོད་ཆགས་ཆེན་པོའི་བདེ་བ་སྟེར་
བ། ཙ་ཏུ་རཱ་ན་ནནྡ་བི་ཤྭ་ཞེས་པ་དགའ་བཞི་པདྨ་སྣ་ཚོགས། ཧཱུྃ་ཧཱུྃ་ཧཱུྃ། ཞེས་པ་སྐུ་གསུང་ཐུགས། ཀརྨི་ཀུ་རུ་ཟམེ་ཞེས་པ་བདག་གི་བྱ་བ་མཛོད་ཅིག་
པའོ། །དེ་བཞིན་དུ་ཨོཾ་ནི་སྔར་བཞིན། བཛྲ་མ་ཧཱ་དེཥཞེས་པ་རྡོ་རྗེ་ཞེ་སྡང་ཆེན་པོ། ཙུ་རུ་ཨ་ནནྡ་དཱ་ཡ་ཀ་ཞེས་པ་དགའ་བཞི་སྟེར་བ། ཁ་ག་མུ་ཁ་ཨེ་ཀ་
ར་སོ་ནཱ་ཐ་ཞེས་པ་མཁའ་འགྲོ་གདོང་རོ་གཅིག་པའི་མགོན་པོ་ཧཱུྃ་མན་སྔ་མ་བཞིན་ནོ། །གསུམ་པ་སྐུ་གསུང་ཐུགས་བྱིན་གྱིས་བརླབ་པ་ནི། སྤྱི་བོར་ཨོཾ་ནི་



209
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
རང་གི་དཔྲལ་བར་ཨོཾ་དཀར་པོ་བསྒོམ་པ་དང་། ཡང་ན་གསང་གནས་ རྡོ་རྗེའི་སྤྱི་བོར་ཨོཾ་ལས་རིན་པོ་ཆེ་བསྒོམ་པ་
བསྟན་ཏོ། །སྙིང་གར་ཧཱུྃནི་རང་གི་སྙིང་གར་ཧཱུྃ་བསྒོམ་པ་དང་། གསང་བ་ཧཱུྃ་ལས་རྡོ་རྗེར་གྱུར་ཏེ་དེའི་བུ་ག་ ལྟེ་
བའི་དབུས་སུ་ཡང་ཧཱུྃ་བསྒོམ་པའོ། །ཟེའུ་འབྲུ་ལ་ཡཿ ནི་མགྲིན་པར་ཨཱཿ དམར་པོ་དང་། ཡུམ་གྱི་ མཁའ་ཨཱ
ལས་པདྨ་དམར་པོར་བསྒོམས་ལ། དེའི་བུ་གར་ཡང་ཡཿ དམར་པོ་བསྒོམ་པར་བྱའོ། །ལེའུ་བཅུ་གཉིས་པ་
ཚིགས་སུ་བཅད་པ་བདུན་གྱི་རྣམ་པར་འགྲེལ་པ་བསྟན་ཟིན་ཏོ།། །།དེ་ལྟར་ན་བརྟག་པ་ཕྱི་མ་ལ་ཚིགས་སུ་བཅད་
པ་བཞི་བརྒྱ་དང་ཉི་ཤུ་རྩ་ལྔ་བཞུགས་ཏེ། འདིའི་འོག་ཏུ་རྫས་སྦྱོར་ལ་བརྟེན་_ནས་མངོན་སྤྱོད་ཐོགས་མེད་དུ་འགྲུབ་པའི་ལས་
མ་འོངས་པ་ལ་མཁོ་བའི་ཡན་ལག་ཏུ་མ་གྱུར་པ་ཞིག་མ་ཕྱུང་ལ། དེའི་རྗེས་ལ་རྗེས་སུ་ཡི་རང་བའི་མདོ་དང་བཅས་
པ་བཞག་སྟེ། མདོར་ན་ཚིགས་སུ་བཅད་པ་ཉི་ཤུ་རྩ་བདུན་ལྷག་མ་བཞུགས་སོ་ཞེས་བླ་མ་བརྒྱུད་པ་རྣམས་གསུང་
ངོ༌། །ད་ལྟའི གཞུང་བརྟག་པ་གཉིས་པོ་འདི་ལ་བློ་ཀ་བདུན་བརྒྱ་དང་ལྔ་བཅུ་བཞུགས་ལ། གཞུང་ཡོངས་སུ་
རྫོགས་ན་ནི་བདུན་བརྒྱ་དང་བདུན་ཅུ་རྩ་བདུན་ཡིན་ནོ་ཞེས་གསུང་ངོ༌། །རྒྱལ་པོ་ཟླ་བ་བཟང་པོ་ནི་ཐོག་མའི་ ཨེ་ཝམ་
གྱི་ཨེ་ཡང་ཨ་ཡིན་ལ། བར་དུ་ཨ་ཀཱ་རོའི་སྒྲས་ཨའི་ཆེ་བ་བསྟན་ལ། མཇུག་ཏུ་ཡང་ཟེ་འབྲུ་ལ་ཨ་ཞེས་འབྱུང་
བས་ཨ་གསུམ་གྱིས་རྣམ་པར་ཐར་པའི་སྒོ་གསུམ་བསྟན་པས་ན་ཉུང་ངུའི་རྒྱུད་འདི་ཡོངས་སུ་རྫོགས་ཏེ་མཚན་ཡང་
དག་པར་བརྗོད་པ་བཞིན་ནོ། །སྒྱུ་འཕྲུལ་དྲྭ་བའི་ཉུང་ངུ་དེ་ན་ཡང་ཐོག་མར་དེ་ནས་ནི་ཨ་ཐ་སྟེ་དེའི་ཨ་
དང༌། དབུས་ནི། ཨ་ནི་ཡིག་འབྲུ་ཀུན་གྱི་མཆོག །ཅེས་ཨའི་ཆེ་བ་དང་། མཇུག་ཏུ་ཛྙཱ་ན་གཏྭ་ཨཱཿ ཞེས་
གསུངས་ཏེ་རྣམ་པར་ཐར་པའི་སྒོ་གསུམ་བསྡུས་པའོ་ཞེས་གསུང་ངོ༌། །དེ་ལྟ་ན་ཡང་འདིར་རྒྱུད་ཀྱི་བརྗོད་བྱ་རྫོགས་
ཀྱང་རྗེས་སུ་ཡི་རང་བའི་གཞུང་འབྱུང་བ་ལ་ནི་འགལ་བ་མེད་དེ། སྒྱུ་འཕྲུལ་དྲྭ་བའི་བསྡུས་པའི་རྒྱུད་ལས་ཀྱང་
ཨའི་རྗེས་ལ་རྗེས་སུ་ཡི་རང་བའི་མདོ་འབྱུང་བའི་ཕྱིར་རོ། །ཞེས་གསུངས་སོ། །མཚན་དོན་ལ་ བརྗོད་བྱ་དང་རྗོད་བྱེད་འབྲེལ་
ཆགས་པས་ན་རྒྱུད། རང་བཞིན་གྱིས་འོད་གསལ་ཞིང་དོན་གསལ་བར་བྱེད་པས་ན་རྒྱལ་པོ་ཞེས་རྒྱུད་ཀྱི་རྒྱལ་པོ་བཤད་ཟིན་ཏོ། །གཉིས་མེད་ཀྱི་རྒྱུད་
འདིའི་གོང་ན་གཞན་མེད་པས་ཆེན་པོ། །སྒྱུ་མ་ནི་བུད་མེད་སྒྱུ་འཕྲུལ་ཏེ་རྣལ་འབྱོར་མས་ཞུས་པའི་ཕྱིར་རམ། གཉིས་སུ་མེད་
པའི་ཡེ་ཤེས་ཡིན་པའི་ཕྱིར་ཏེ། སངས་རྒྱས་མཉམ་སྦྱོར་ལས། བུད་མེད་ཀུན་གྱི་སྒྱུ་མའི་རྒྱུ། །འདི་ནི་གཉིས་སུ་
མེད་པའི་མཆོག །སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཞེས་གསུངས་
ཏེ། འདིས་ནི་བརྟག་པ་ཕྱི་མ་བུད་མེད་གདུལ་བའི་དོན་དུ་བསྟན་པའི་མཚན་ཡིན་ནོ། །བརྟག་པ་ནི་ཆོས་ཐམས་ཅད་
རྟོག་པ་མེད་ཀྱང་ སངས་རྒྱས་ཐབས་ལ་མཁས་པས་སྒྲ་ལ་སོགས་པའི་སྒོ་ནས་ཆོ་ག་ལ་སོགས་པ་རྟོགས་པར་བསྟན་ཏེ། རྡོ་
རྗེ་རྩེ་མོ་ལས། ཆོས་ཀུན་གཟུགས་ཅན་མ་ཡིན་ཡང་། །གཟུགས་ཅན་དུ་ཡང་འདི་རུ་བརྟག །ཆོས་ཀུན་ཚིག་གི་
སྤྱོད་ཡུལ་མིན། །སྒྲ་རུ་ཡང་ནི་འདི་རུ་བརྟག །དེ་བས་ངོ་མཚར་ཆོས་འདི་ལ། །རྟོག་པས་བརྟག་པ་ཡིན་པར་
བཤད། །ཅེས་གསུངས་སོ། །སུམ་ཅུ་རྩ་གཉིས་པ་ལས་ཕྱུང་བ.ས་ན་ཕྱུང་བའི་རྒྱུད་ཀྱང་ཡིན་ལ། འདི་ནི་འབུམ་ཕྲག་ལྔ་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
210
པ་བརྟག་པ་སུམ་ཅུ་པའི་དོན་ཟབ་ཅིང་སྙིང་པོར་གྱུར་པའི་དོན་རྣམས་བརྟག་པ་ཕྱི་མ་གཉིས་སུ་བསྡུས་ནས་དེ་ཉིད་
གུད་དུ་ཕྱུང་བ་ས་བསྡུས་རྒྱུད་དུའང་འགྱུར་བ་སྟེ། རྡོ་རྗེ་གུར་ལས། མཁའ་འགྲོ་མཁའ་འགྲོ་མ་རྣམས་ཀྱི། །དག་པའི་
སྙིང་པོ་ཡོངས་བསྡུས་པ། །རྡོ་རྗེ་མཁའ་འགྲོས་གསུངས་པ་སྟེ། །འདི་ནི་རྒྱུད་ཀྱི་ངེས་པའོ། །ཞེས་གསུངས་པ་
ཡིན་ནོ། །རང་གི་ངོ་བོ་ཐབས་དང་ཤེས་རབ་མཚོན་པས་བརྟག་པ་གཉིས་ནི་སྔ་མ་དང་ཕྱི་མར་གྱུར་པའོ། །ཀྱེའི་རྡོ་རྗེ་ནི་སྟོང་
པ་དང་སྙིང་རྗེ་གཉིས་སུ་མེད་པའོ། །མཁའ་འགྲོ་མ་ནི་སྐུ་གསུམ་གྱི་བདག་ཉིད་དོ། །དེའང་སྔར་བརྟག་པ་དང་
པོའི་མཇུག་ཏུ་བསྟན་པ་ཉིད་དེ། དེ་ཡང་རྡོ་རྗེ་གུར་ལས། ཌི་བི་ཧ་ཡ་ས་ག་མ་ཎེ། །སངས་རྒྱས་ཁམས་དང་རྣམ་
པར་བརྟག །ནམ་མཁའ་ཀུན་ཏུ་སྤྱོད་གྲུབ་པ། །མཁའ་འགྲོ་མ་ཞེས་རབ་ཏུ་བཤད། །ཅེས་གསུངས་སོ། །དྲི་བ་
ནི་སྐུ་གསུམ་གྱི་ཚོགས་པའམ་སྒྱུ་འཕྲུལ་ལོ། །སྡོམ་པ་ནི་སཾ་བ་ར་སྟེ། མཉམ་སྦྱོར་ལས། སཾ་ཞེས་བྱ་བ་བདེ་བར་
བཤད། །སངས་རྒྱས་ཀུན་གྱི་བདེ་ཆེན་ཡིན། །སྒྱུ་མ་ཐམས་ཅད་མཉམ་སྦྱོར་བས། །མཆོག་ཏུ་བདེ་བས་བདེ་
བའི་མཆོག །ཅེས་གསུངས་སོ། །དེས་ན་མཁའ་འགྲོ་མའི་དཀྱིལ་འཁོར་གཙོ་བོར་སྟོན་པ་ཐམས་ཅད་བདེ་མཆོག་
སྟེ། དེའང་སྒྱུ་མ་བདེ་མཆོག་གམ། འཁོར་ལོ་བདེ་མཆོག་གམ། ཀྱེའི་རྡོ་རྗེ་བདེ་མཆོག་ཅེས་བྱ་བ་སྟེ། བརྗོད་
བྱའི་དོན་དང་རྗོད་བྱེད་ཀྱི་སྒྲ་ཐམས་ཅད་བདེ་མཆོག་ཡིན་པས་ན་མཚན་ཌཱ་ཀི་ནི་ཛཱ་ལ་སཾ་བ་ར་ཞེས་བྱ་བ་ཡིན་ནོ། །རྫོགས་
སོ་ཞེས་པ་ནི་བཅོམ་ལྡན་འདས་ཀྱིས་གསུངས་པ་ལྟར་དབྲི་བསྣན་མེད་པར་རྡོ་རྗེ་སྙིང་པོས་མ་ལུས་པར་བསྡུས་པ་མཐར་ཕྱིན་ཏོ་ཞེས་པའོ། །རྒྱུད་ཀྱི་
མཚན་བསྟན་ཟིན་ཏེ། གསུམ་པ་འཇུག་གི་དོན་ནི། རྒྱ་གར་གྱི་མཁན་པོ་ག་ཡ་དྷ་རའི་ཞལ་སྔ་ནས་དང་བོད་ཀྱི་ལོ་ཙཱ་ཆེན་པོ་དགེ་སློང་ཤཱཀྱ་ཡེ་ཤེས་ཀྱིས་
རྒྱ་སྐད་ལས་བོད་སྐད་དུ་བསྒྱུར་ཞིང་ཚིག་དང་དོན་ལ་ཞུས་དག་བྱས་ཏེ་བཤད་ཉན་གྱི་སྒོ་ནས་ལེགས་པར་གཏན་ལ་ཕབ་པའོ། དོན་གསལ་བར་བྱས་
པའི་ཚུལ་གྱིས་ཐམས་ཅད་ཀྱང་བསྟན་ཟིན་ཏོ། །འགྲོ་བའི་བླ་མ་རྡོ་རྗེ་འཆང་དབང་གིས། །མདོ་དང་བྱ་སྤྱོད་རྣལ་
འབྱོར་ཉིད་དང་ནི། །རྣལ་འབྱོར་མཆོག་ལའང་དབྱེ་བ་རྣམ་གསུམ་ལས། །རབ་ཟབ་འབུམ་ཕྲག་ལྔ་བདག་ཀྱེ་རྡོ་
རྗེ། །དེ་ཡི་སྙིང་པོ་བརྟག་པ་གཉིས་ཀྱི་དོན། །རྡོ་རྗེའི་ཚིག་གྱུར་བདུན་བརྒྱ་ལྔ་བཅུ་པ། །གང་གིས་གསུང་དང་
སྡུད་པར་མཛད་པ་ཡི། །ཞབས་ལ་སྤྱི་བོས་གུས་པར་ཕྱག་འཚལ་ལོ། །མཐུ་སྟོབས་དབང་ཕྱུག་བླ་མ་ཐུགས་རྗེ་
ཅན། །བསོད་ནམས་མཐའ་ཡས་རྩེར་གྱུར་ཚུལ་ཁྲིམས་མཆོག །རབ་གྲགས་གཙུག་ཏོར་བདེ་ལེགས་ཀུན་འབྱུང་
བའི། །ཞབས་ལ་ཕྱག་འཚལ་རྟག་ཏུ་བདག་སྐྱབས་མཆི། །རྗེ་བཙུན་མཐུ་ཅན་ནག་པོ་ཌཱ་མ་པ། །ཨ་ཝ་དྷཱ་ཏཱི་ག་
ཡ་དྷ་ར་དཔལ། །གཞན་ཡང་གཉིས་པ་ཌོམྦི་ཧེ་རུ་ཀ །ཨ་ལ་ལ་དང་ནགས་ཁྲོད་གནྡྷ་རི། །ཛ་ཡ་ཤྲཱི་དང་སྦྱང་
དཀའ་མཛེས་པའི་ཞབས། །རྣམ་གཉིས་ཡེ་ཤེས་ཞབས་ལས་རྒྱལ་པོའི་ཞབས། །སྙིང་པོ་རིག་དང་འབར་བ་
འབར་བའི་ཞབས། །བརྒྱུད་འཛིན་བླ་མ་རྣམས་ལ་ཕྱག་འཚལ་ལོ། །དེ་ཉིད་གཟིགས་ཤིང་མཁས་པར་ཡོངས་
གྲགས་པས། །ལེགས་སྦྱར་སྐད་ཀྱིས་རྣམ་འགྲེལ་མཛད་པ་རྣམས། །མ་རྫོགས་མི་གསལ་དོན་དང་མི་ལྡན་
པར། །རྟོགས་པ་འདི་ནི་བདག་བློའི་ཉེས་པར་ཟད། །བྱང་ཕྱོགས་འདི་ན་རྒྱུད་དོན་ཟབ་མོ་ལ། །ལུང་དོན་མན་



211
དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
ངག་སྤངས་ནས་རང་དགའི་ཚིག །སྨྲ་བས་སྐྱེ་བོ་སླ་བར་མཐོང་བས་ན། །རྣམ་འགྲེལ་འདི་ནི་བདག་གིས་ལེགས་
པར་བཤད། །བླ་མའི་རྣམ་བཤད་ཤིང་རྟས་དྲངས་པ་ཡི། །རྗེས་སུ་བདག་གི་བློ་གྲོས་ཞུགས་ནས་ནི། །གཞན་གྱི་
མ་དག་ཚོགས་རྣམས་གཞོམ་པའི་ཕྱིར། །རྣམ་བཤད་འདི་ནི་དག་ལྡན་ཞེས་བྱ་ཡིན། །དུ་མས་ཡུན་རིང་བདག་ལ་
གསོལ་འདེབས་ཀྱང་། །གུས་དང་ལེ་ལོའི་དབང་གིས་མ་བགྱིས་པས། །དུས་ཕྱིས་ཀུན་ཀྱང་གསོལ་བ་འདེབས་
པ་དང༌། །བླ་མའི་རྣམ་བཤད་དོན་གསལ་བྱ་ཕྱིར་དང་། །གཞན་ལ་ཕན་ཕྱིར་རྩོམ་པར་འདོད་པ་ན། །མདོ་སྨད་
གླིང་གར་སྐྱེས་པའི་བྲ་བོ་ནི། །ཡེ་ཤེས་སེང་གེས་གསོལ་བ་བཏབ་པའི་ངོར། །ཚིག་འགྲེལ་ཧ་ཅང་རྒྱས་མིན་དོན་
གསལ་ལ། །སྡེབ་ལེགས་བློ་དམན་གྱིས་ཀྱང་གོ་འགྱུར་བའི། །རྣམ་བཤད་ཐུབ་པའི་རྒྱན་གྱུར་ཁོ་བོས་བྱས། །
ལེགས་པར་བསམས་ཀྱང་ཉེས་པ་མཆིས་སྲིད་ན། །དཔལ་ལྡན་བླ་མ་མཁའ་འགྲོའི་ཚོགས་རྣམས་ཀྱིས། །བུ་
གཅིག་པ་ལ་བརྩེ་བའི་མ་བཞིན་དུ། །བདག་ལ་ཐུགས་རྗེས་བཟུང་སྟེ་བཟོད་པར་མཛོད། །འདི་བགྱིས་པ་ལས་དུབ་
པར་གྱུར་པ་ཡི། །དགེ་བ་དྲི་མེད་མཐའ་ཡས་གང་ཐོབ་དེས། །ནམ་མཁའི་མཐར་ཐུག་གྱུར་པའི་ལུས་ཅན་
གྱིས། །རྡོ་རྗེ་འཆང་དཔལ་མྱུར་དུ་འགྲུབ་པར་ཤོག །གཞན་ལའང་ཕན་པའི་བསམ་པས་བགྱིས་པ་ཡི། །དགེ་
བས་བདག་ཅག་བསྒྲུབ་འཆད་ཉན་པ་ཡི། །ལམ་གྱི་བར་ཆད་ཐམས་ཅད་ཞི་བ་དང་། །བསམ་པ་ཐམས་ཅད་ཆོས་
བཞིན་འགྲུབ་པར་སྨོན། །སེམས་ཅན་ཐམས་ཅད་ལེགས་པར་སྨིན་བྱས་ནས། །སྐྱོན་མེད་བླ་མའི་དྲུང་དུ་ཉེར་ཕྱིན་
ཏེ། །བསྟན་བཅོས་འདི་དང་ཕྲད་ནས་རྡོ་རྗེའི་ཚིག །ལེགས་པར་ཕྱེ་སྟེ་སངས་རྒྱས་སར་འགྲོ་ཤོག །བླ་མས་རྣམ་
བཤད་ཉི་མའི་འོད་ཟེར་ནི། །མཛད་ནས་སོ་གཅིག་ཤིང་ཕོ་བྱི་ལོ་ལ། །དག་ལྡན་འདི་ནི་གྲགས་པ་རྒྱལ་མཚན་
གྱིས། །དཔལ་ལྡན་ས་སྐྱའི་གཙུག་ལག་ཁང་དུ་བགྱིས། །བརྟག་པ་གཉིས་པའི་རྣམ་པར་བཤད་པ་མ་དག་པ་
རྣམས་འཇོམས་པར་བྱེད་པའི་རྣམ་འགྲེལ། དག་ལྡན་ཞེས་བྱ་བ་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་
གྲགས་པ་རྒྱལ་མཚན་གྱིས་ཉེ་བར་སྦྱར་བ་འདི་ཡོངས་སུ་རྫོགས་སོ།། ཉེས་པ་རྣམས་བླ་མའི་ཚོགས་ལ་བཟོད་
པར་གསོལ་ཞིང་འདིས་སེམས་ཅན་དཔག་ཏུ་མེད་པའི་དོན་བྱས་ནས་རྣམ་པ་ཐམས་ཅད་མཁྱེན་པའི་སངས་རྒྱས་ཀྱི་
གོ་འཕང་མྱུར་དུ་ཐོབ་པར་གྱུར་ཅིག དེ་མ་ཐོབ་ཀྱི་བར་དུ་ཡང་ལམ་གྱི་བར་ཆད་ཐམས་ཅད་ཞི་བ་དང་། བསམ་པ་
ཐམས་ཅད་ཆོས་དང་མཐུན་པར་འགྲུབ་པར་གྱུར་ཅིག འདིར་སྨྲས་པ། བློ་གྲོས་མཆོག་རྣམས་བདག་གི་བླ་ཆེན་
གྱིས། །མཛད་པའི་དཀའ་འགྲེལ་མངོན་རྟོགས་བླང་བྱ་ཞིང་། །བློ་གྲོས་འབྲིང་རྣམས་བླ་མ་རིན་ཆེན་གྱིས། །
མཛད་པའི་ཉི་མའི་འོད་ཟེར་བླང་བར་བྱ། །བློ་གྲོས་ཐ་མས་ཁོ་བོས་སྦྱར་བ་ཡི། །རྣམ་བཤད་དག་ལྡན་འདི་ནི་བླང་
བར་བྱ། །སྤྲོས་བཅས་ཡིད་ཆེས་བརྟན་པར་འདོད་ན་དེས། །གསུམ་ཀ་བླངས་ཀྱང་བློ་གྲོས་གསལ་བར་
འགྱུར། །རྒྱུད་སྤྱི་ལ་དགོས་པའི་སྡོམ་ལ། རྒྱུད་སྡེའི་དུམ་བུ་རྣམ་གཞག་མངོན་རྟོགས་དང༌། །སྟོང་ཐུན་རྣམས་
ཀྱི་དོན་བསྡུས་བསྟོད་པ་གཉིས། །བདག་མེད་བསྟོད་པའི་རྣམ་འགྲེལ་དང་བཅས་པ། །ཀུན་ཏུ་དགོས་པའི་གཞུང་



དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ།
212
བདུན་འཐོར་མི་བྱ། །རྒྱུད་སོ་སོ་ལ་དགོས་པ་ནི། རྒྱུད་དོན་སོ་སོའི་རྣམ་འགྲེལ་དོན་བསྡུས་བཅས། གང་ལ་གང་
དགོས་དེ་དེ་བླང་བྱས་ཏེ། །དེ་ལྟར་བཅུ་གསུམ་ལེགས་པར་རབ་བལྟས་ནས། །རྣམ་པར་ཕྱེ་བས་རྒྱུད་གསུམ་ཤེས་
པར་འགྱུར། །རྡོ་རྗེ་ཐེག་པ་སྤྱི་དང་རྒྱུད་འདིའི་རྣལ་འབྱོར་པ་སྤྱི་ལ་དགོས་པའི་སྡོམ་ལ། སྨིན་བྱེད་ལྟུང་བའི་རྣམ་
བཤད་སྒྲུབ་ཐབས་བཞི། །རབ་གནས་སྦྱིན་སྲེག་ཚོགས་ཀྱི་ཆོ་གར་བཅས། །རྡོ་རྗེ་དྲིལ་བུ་བགྲང་ཕྲེང་དགང་
བླུགས་དང་། །ཐ་མའི་ཆོ་ག་མཆོད་རྟེན་བསྒྲུབ་པ་སྟེ། །དེ་ལྟར་བཅུ་བཞི་དང་པོའི་ལས་ཅན་ནས། །བརྩམས་ཏེ་
གང་ཟག་ཀུན་གྱིས་གཟུང་བར་བྱ། །གཞན་ཡང་སྦས་པའི་བརྟུལ་ཞུགས་ལ་དགོས་པ་ནི། ལུས་རྒྱན་བཏུང་བའི་
སྣོད་དང་གཟུང་བྱའི་རྫས། །རོལ་མོའི་ཆོ་ག་སྟན་དང་བགོ་བའི་གོས། །འདི་དག་ཧེ་རུ་ཀ་དཔལ་ཆས་དྲུག་སྟེ། །
རྣམ་པར་ཕྱེ་ན་བཅུ་བཞིར་འགྲུབ་པ་ཡིན། །དེ་ལྟར་བཤད་པའི་རྣམ་གཞག་འདི་དག་ཀུན། །གསང་སྔགས་འཛིན་
པ་གཞན་ལ་མ་གྲགས་ཤིང་། །འགའ་ཞིག་གྲགས་ཀྱང་ཇི་བཞིན་མི་ཤེས་པས། །ལུགས་འདི་གཞན་ལས་ཁྱད་
པར་འཕགས་པ་ཡིན།། །།དག་ལྡན་མཆན་འགྲེལ་རྒྱུད་དོན་གསལ་བའི་སྤྱན་ཤེལ་ཞེས་པ་འདི་ངག་དབང་ཡོན་ཏན་བཟང་པོས་
༼ཀུ་སེ་ཨ་པད་༽རྡོ་རྗེ་འཆང་མཁྱེན་བརྩེ་རིན་པོ་ཆེ་ཆོས་ཀྱི་བློ་གྲོས་དང་། རྡོ་རྗེ་འཆང་སྡེ་གཞུང་སྤྲུལ་སྐུ་རིན་པོ་ཆེ་འཇམ་དབྱངས་ཀུན་
དགའ་རྒྱལ་མཚན་རྣམ་པ་གཉིས་ལས་ཀྱི་རྡོ་རྗེའི་རྒྱུད་ཀྱི་བཤད་པ་རྒྱས་པར་ཐོབ་པའི་སྐལ་བ་བཟང་པོར་གྱུར་པའི་སྐབས་སུ་རང་གི་སློབ་
གཉེར་ཁོ་ནར་དམིགས་ཏེ་འཇམ་མགོན་བློ་གཏེར་དབང་པོའི་རྒྱུད་འགྲེལ་གསང་བདག་རྡོ་རྗེ་འཛིན་པའི་དགོངས་རྒྱན་ལ་འདྲ་ལེན་དང༌། །
རབ་འབྱམས་པ་ཀུན་དགའ་ཡེ་ཤེས་ཀྱི་བརྟག་གཉིས་འགྲེལ་པ་ལ་གཞི་བཅོལ་ནས་རང་ལོ་ཉེར་ལྔ་པར་སྡེ་གཞུང་རི་ཁྲོད་ཧ་རོའི་མགུལ་དུ་
དབུ་བརྩམས་ནས་རང་ལོ་ཉེར་དྲུག་པར་རྫོང་སར་བཀྲ་ཤིས་ལྷ་རྩེར་གྲུབ་པར་བྱས་པ་སྟེ། མཁས་གྲུབ་རྣམས་ཀྱི་གསུང་འབའ་ཞིག་བཤུས་
པ་ལས་རང་གི་རྟོག་པས་སྦྱར་བ་མེད་ངེས་པས་ཡིད་ཆེས་པའི་གནས་སུ་གཟུང་འཚལ་ལོ།། །།དགེ་ལེགས་འཕེལ།། །།བལ་ཡུལ་
མཆོད་རྟེན་ནས་གུ་རུས་སྤར་རྩ་སྤེལ།། །།



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
213
༄༅། །དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ་ཞེས་བྱ་བ་བཞུགས་སོ།།
ཨོཾ་སྭ་སྟི་སིདྡྷཾ། དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ་ཞེས་བྱ་བ། རྗེ་བཙུན་
བླ་མ་དམ་པ་ཐུགས་རྗེ་ཆེན་པོ་དང་ལྡན་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བྱིན་གྱིས་
བརླབ་ཏུ་གསོལ། རྗེ་བཙུན་མཐུ་སྟོབས་དབང་ཕྱུག་བིརླ་པ། །དེ་སྲས་ཐུགས་རྗེ་ཆེན་པོ་སྙིང་པོའི་མཐའ། །
བསོད་ནམས་ཡེ་ཤེས་རྩེར་གྱུར་གྲགས་པའི་མཚན། །དེ་སོགས་བླ་མ་རྣམས་ལ་གུས་བཏུད་ནས། །སྤྱི་ཡི་རྣམ་
གཞག་དག་ལྡན་མངོན་རྟོགས་སུ། །དྲངས་པའི་རྟོགས་དཀའི་ལུང་དོན་ཅུང་ཟད་ཙམ། །གཞན་གྱིས་བསྐུལ་ངོར་
བློ་དམན་བདག་ཉིད་ཀྱིས། །རྣམ་པར་འབྱེད་ལ་བརྩོན་པའི་སྤྲོ་བ་སྐྱེས། དེ་ལྟར་དཔལ་ཁ་སྦྱོར་ལས། གང་ཕྱིར་
ཆོས་ནི་ཞེས་སོགས་གསུངས་པའི་དོན་ནི། གང་གི་ཕྱིར་ཆོས་ཏེ་ཕྱི་ནང་གི་གྲུབ་པའི་མཐའ་དུ་མ་དང་། ཉན་ཐོས་
ལ་སོགས་པའི་ལམ་ནི་དུ་མ་བསྟན་ཀྱང་། དེ་རྣམས་ནི་དཔེར་ན་གངྒཱ་སིནྡྲ་ལ་སོགས་པའི་ཆུ་བོའི་རྒྱུན་དུ་མ་ནི་རྒྱ་
མཚོ་ཆེན་པོར་འཇུག་པ་ལྟར། མཐར་ཐུག་གྲུབ་མཐའ་དང་ཐར་པ་ཉིད་ནི་ཐེག་པ་ཆེན་པོ་གཅིག་པུ་ཉིད་ལས་གཞན་
མང་པོར་དམིགས་པར་མི་འགྱུར་རོ་ཞེས་སོ། །རྒྱུད་ཕྱི་མ་ལས། ཆུ་བོ་དང་རྒྱ་མཚོའི་དཔེས་ཞེས་པའི་དོན་
ནི། ཆུ་བོའི་དཔེས་གྲུབ་མཐའ་དང་ལམ་དང་། རྒྱ་མཚོའི་དཔེས་ནི་ཐར་པ་དང་གནས་ལུགས་ཀྱི་ཕྱོགས་གཉིས་
ཀའི་དཔེར་བརྗོད་དོ། །ཞེས་པ་དང་། ཡང་དཔེར་ན་རྒྱ་མཚོ་ཆེན་པོ་ལས་ཆུ་བོ་དུ་མ་འབབ་པ་ནི་སོ་སོར་སྣང་བའི་
སྐབས་མེད་དོ། །དེ་བཞིན་དུ་དུ་མ་ཉིད་ཀྱི་དངོས་པོ་མེད་པའི་ཕྱིར། དེ་ཁོ་ན་ཉིད་གཅིག་པའི་རྣམ་པ་ཉིད་དུ་རྟོགས་
པའི་ཕྱིར་རོ་ཞེས་སོ། །མདོ་སྡེ་རྒྱན་ལས། དམིགས་པའི་ཆེ་བ་ཞེས་སོགས་ཀྱི་དོན་ནི། མདོ་སྡེ་ལ་སོགས་པའི་
ཆོས་རྒྱ་ཆེན་པོ་དཔག་ཏུ་མེད་པ་ལ་དམིགས་པས་དམིགས་པ་ཆེ་བ་ཉིད་དང་ནི། རང་གཞན་གྱི་དོན་གཉིས་སྒྲུབ་
པའི་ཕྱིར་དེ་བཞིན་སྒྲུབ་པ་གཉིས་དག་དང་། བདག་མེད་གཉིས་རྟོགས་པའི་ཕྱིར་ཡེ་ཤེས། གྲངས་མེད་གསུམ་དུ་
གུས་པ་དང་སྦྱོར་བའི་བརྩོན་འགྲུས་བརྩམས་པས་བརྩོན་འགྲུས་རྩོམ་པ་དང་། འཁོར་བ་མི་གཏོང་ཞིང་ཀུན་ནས་
ཉོན་མོངས་པས་མི་གོས་པའི་ཐབས་ལ་མཁས་པར་གྱུར་པ་དང་། སྟོབས་དང་མི་འཇིགས་པ་ལ་སོགས་པའི་
སངས་རྒྱས་ཀྱི་ཆོས་མ་འདྲེས་པ་འགྲུབ་པས་ཡང་དག་འགྲུབ་པ་ཆེན་པོ་དང་། ཡང་དང་ཡང་དུ་བྱང་ཆུབ་པ་དང་མྱ་
ངན་ལས་འདས་པ་ཆེན་པོ་སྟོན་པའི་ཕྱིར་སངས་རྒྱས་ཕྲིན་ལས་ཆེན་པོ་སྟེ། ཆེན་པོ་བདུན་དང་ལྡན་པའི་ཕྱིར་
ན། ཐེག་ཆེན་ཞེས་ནི་ངེས་པར་བརྗོད་དོ་ཞེས་སོ། །ལང་ཀར་གཤེགས་པ་ལས། ཏིང་ངེ་འཛིན་གྱི་ལུས་ཐོབ་ནས་
ཞེས་སོགས་ཀྱི་དོན་ནི། ཉན་རང་དགྲ་བཅོམ་པ་དེ་དག་སྔོན་གྱི་ལས་ཀྱིས་འཕངས་པའི་ཚེ་ཟད་པ་ན་ལྷག་མེད་ཀྱི་
མྱང་འདས་ཞེས་མིང་དུ་བྱས་པ་ཁམས་གསུམ་པའི་སྐྱེ་བ་ལས་འདས་ཀྱང༌། འཆི་འཕོའི་སེམས་ཀྱིས་ཟག་མེད་ཀྱི་
དབྱིངས་ལ་མཉམ་པར་གཞག་བཞིན་པ་ཁོ་ནར་དག་པའི་ཞིང་དུ་པདྨའི་སྦུབས་ལ་བརྫུས་ནས་ཏིང་ངེ་འཛིན་ཏེ་ཡིད་ཀྱི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
214
རང་བཞིན་གྱི་ལུས་ཐོབ་ནས་སྐྱེས་བུ་ཆང་གི་མྱོས་པ་མ་སངས་པ་ལྟར། ཏིང་ངེ་འཛིན་གྱི་མྱོས་པས་བརྒྱལ་བར་
གྱུར་ཏེ། བསྐལ་པའི་བར་དུ་ཏིང་ངེ་འཛིན་དེ་ལས་མི་སད་དོ། །དེ་ནས་དུས་ལ་བབས་པ་དང་འོད་དཔག་མེད་ལ་
སོགས་པའི་སངས་རྒྱས་རྣམས་ཀྱིས་ཤེས་སྒྲིབ་སྤང་བའི་ཕྱིར་དུ་སད་པར་མཛད་པས། དཔེར་ན་སྐྱེས་བུ་ཆང་གི་
མྱོས་པར་གྱུར་པ། མྱོས་གྱུར་སངས་ཚེ་མེད་པ་ལྟར། དེ་ལྟར་ཉན་རང་དེ་དག་ཏིང་ངེ་འཛིན་ལས་སད་དེ་སངས་
རྒྱས་ཀྱི་ཞིང་གི་འབྱོར་པ་མཐོང་ནས། བྱང་ཆུབ་ཏུ་སེམས་བསྐྱེད་དེ་ཚོགས་བསགས་ནས་ངའི་སྐུ་སངས་རྒྱས་
ཆོས་ཞེས་བྱ་བ་ཐོབ་སྟེ་འཚང་རྒྱ་བར་འགྱུར་རོ་ཞེས་སོ། །དོན་འདི་དག་འཕགས་པ་ཀླུ་སྒྲུབ་ཀྱི་ཞལ་སྔ་ནས་གསལ་
བར་གསུངས་ཏེ། བྱང་ཆུབ་དམ་པ་གཉིས་ཐོབ་ནས། །སྲིད་པས་སྐྲག་ཡིད་དེ་དག་ནི། །ཚེ་ཟད་ལ་དགའ་མྱ་ངན་
ལས། །འདས་ཐོབ་འདུ་ཤེས་ཅན་དུ་འགྱུར། །འོན་ཀྱང་སྲིད་གསུམ་ཁམས་གསུམ་ནི། །སྐྱེ་བའང་དེ་ལ་ཡོད་མ་
ཡིན། །ཟག་མེད་དབྱིངས་ན་དེ་དག་ཀྱང་། །མི་ཤེས་ཉོན་མོངས་མིན་སྤང་ཕྱིར། །ཕྱིས་ནི་སངས་རྒྱས་ཀྱིས་
བསྐུལ་ནས། །བྱང་ཆུབ་ཏུ་ནི་ཚོགས་བསགས་ཏེ། །དེ་ཡང་ལོ་ཀ་འདྲེན་པར་འགྱུར། །ཞེས་དང༌། ཇི་སྲིད་
སངས་རྒྱས་ཀྱི་མ་བསྐུལ། །དེ་སྲིད་ཡེ་ཤེས་ལུས་དངོས་ཅན། །ཏིང་འཛིན་མྱོས་པས་བརྒྱལ་བར་འགྱུར། །
བསྐུལ་ནས་སྣ་ཚོགས་གཟུགས་ཀྱིས་ནི། །སེམས་ཅན་དོན་ལ་ཆགས་གྱུར་ཅིང་། །བསོད་ནམས་ཡེ་ཤེས་ཚོགས་
བསགས་ནས། །སངས་རྒྱས་བྱང་ཆུབ་འཐོབ་པར་འགྱུར། །ཞེས་གསུངས་སོ། །ཡང་དག་པར་སྦྱོར་བ་
ལས། སྐྱེ་བ་འདིར་ཞེས་སོགས་ཀྱི་དོན་ནི། སྐྱེ་བ་འདིར་སངས་རྒྱས་ཉིད་དམ་རྡོ་རྗེ་སེམས་དཔའ་འཐོབ་པར་
འགྱུར་ཏེ། གང་དག་ཤེས་བྱ་ཐམས་ཅད་རང་སྣང་གི་ཡེ་ཤེས་ཏེ་སྣང་བ་ཉིད་ཀྱང་ཡེ་ཤེས། ཡེ་ཤེས་ཉིད་ཀྱང་སྣང་
བ། དེའང་སྟོང་པ། སྟོང་པ་ཉིད་ཀྱང་སྣང་བ་ཡིན་ཏེ། དེ་དག་དུས་ཅིག་ཅར་དུ་འཇུག་པ་ནི་བསམ་གྱིས་མི་ཁྱབ་
པའི་གནས་ཞེས་བྱ་ལ། དེ་ཇི་ལྟ་བ་བཞིན་མ་ཐོབ་པ་དེ་ནི་བདེ་བར་གཤེགས་པ་སྟེ་ཕ་རོལ་ཏུ་ཕྱིན་པར་གྲགས་པའི་ས་
བཅུ་གཅིག་པའི་སངས་རྒྱས་ཡིན་ལ། མཚན་གཞི་བཅུ་གསུམ་རྡོ་རྗེ་འཛིན་པའི་ས་མཚོན་པར་བྱེད་པ་ནི་རྡོ་རྗེ་
སེམས་དཔའ་ཡང་དག་པའོ། །རྟོགས་པའི་རྒྱུ་མཚན་དྲིས་པའི་ལན་གྱི་མཇུག་ཏུ། རྩེ་མོ་ལས། ཕ་རོལ་ཕྱིན་དྲུག་
ཅེས་སོགས་ཀྱི་དོན་ནི། སེམས་ཅན་གྱི་དོན་གྱི་ཕྱིར་བྱང་ཆུབ་ཏུ་སེམས་བསྐྱེད་ནས་ཕ་རོལ་ཏུ་ཕྱིན་པ་དྲུག་གི་སྤྱོད་པ་
དག་སྟོན་པས་རྟོགས་པ་ཞེས་བྱ་བར་བཤད་དོ་ཞེས་སོ། །མཛོད་ལས། དེ་དག་ཉིད་དུས་གཏམ་གཞི་དང་ཞེས་
སོགས་ཀྱི་དོན་ནི། ཕུང་པོ་ལྔ་པོ་དེ་དག་ཉིད་ནི་སོང་བ་དང་འགྲོ་བ་དང་འགྲོ་བར་འགྱུར་བ་ཉིད་ཀྱི་ཕྱིར་རམ། མི་
རྟག་པ་ཉིད་ཀྱིས་ཟ་བས་དུས་ཞེས་བྱ། གཏམ་ནི་ངག་སྟེ་ཡི་གེའི་ངོ་བོ་སྒྲ་ཡིན། དེའི་གཞི་མིང་ཡིན་ལ། མིང་དེ་
ཡང་བརྗོད་བྱ་དོན་དང་བཅས་པས་གཏམ་གྱི་གཞི་དང་། ལྷག་མེད་ཀྱི་མྱང་འདས་ནི་ངེས་པར་འབྱུང་བ་འདུས་བྱས་
ཐམས་ཅད་སྤང་བར་བྱ་བ་ཡིན་པས་དེ་དང་བཅས་དེ་རྒྱུ་དང་བཅས་པས་གཞི་དང་བཅས་ཞེས་སྨོས་སོ་ཞེས་པ་
དང༌། ཉེར་ལེན་གྱི་ཕུང་པོ་ལྔ་པོ་དེ་ཉིད་འདུ་བྱེད་ཀྱི་སྡུག་བསྔལ་ཡིན་པས་འཕགས་པ་རྣམས་དང་མི་མཐུན་པའི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། ། -
215
ཕྱིར་ན་སྡུག་བསྔལ་འདི་ལས་སྡུག་བསྔལ་འབྱུང་བས་ཀུན་འབྱུང་འཇིག་ཅིང་ཉམས་པར་འགྱུར་བས་འཇིག་རྟེན་
དང༌། འདི་ལས་བདག་དང་བདག་གིར་ལྟ་བ་རྒྱས་པར་འགྱུར་བས། ལྟ་གནས་འབྱུང་ཞིང་སྐྱེ་བས་སྲིད་པའང་
ཉེར་ལེན་གྱི་ཕུང་པོ་ལྔ་པོ་དེ་དག་ཡིན་ནོ་ཞེས་སོ། །དབུ་མ་ལས། མ་རིག་འགགས་པར་གྱུར་པས་ནི། །ཞེས་
སོགས་ཀྱི་དོན་ནི། རྒྱུ་མ་རིག་པ་འགགས་ན་དེའི་འབྲས་བུ་འདུ་བྱེད་སོགས་འགག་པར་འགྱུར་ལ། རྒྱུ་མ་རིག་པ་
འགགས་པ་གྱུར་པས་ནི། རྟེན་འབྲེལ་ཕྱིན་ཅི་མ་ལོག་པ་ཤེས་པར་བྱས་ལ། དེ་ཉིད་ཇི་ལྟ་བ་བཞིན་བསྒོམ་པའོ། །
དེ་ལྟར་བསྒོམས་པས་མ་རིག་པ་ནས་སྐྱེ་བའི་བར་རྒྱུ་དེ་དང་དེ་ནི་རིམ་གྱིས་འགག་པར་འགྱུར་བས། འདུ་བྱེད་ནས་
རྒ་ཤིའི་བར་འབྲས་བུ་དེ་དང་དེ་ནི་མངོན་པར་མི་འབྱུང་ངོ་ཞེས་སོ། །གསུང་འདུས་ལས། ཆགས་ཅན་ཡེ་ཤེས་
ཞེས་སོགས་ཀྱི་དོན་ནི། རང་གི་ཡུལ་ཐོབ་པ་རྣམས་ལ་ཞེན་པ་དང་ལྡན་པས་ཆགས་ཅན། ཡུལ་དེ་དག་མ་སྤངས་
བཞིན་དུ་གཉིས་སུ་མེད་པའི་ཡེ་ཤེས་འདོད་པ་ཡིས། དུས་རྟག་ཏུ་སེམས་ཅན་རྣམས་ཀྱིས་འདོད་ཅིང་དོན་དུ་གཉེར་
བར་བྱ་བས་འདོད་པའང་ཡིན། ཐབས་ཀྱིས་ཟིན་ན་སངས་རྒྱས་ཉིད་སྟེར་བའི་ཡོན་ཏན་དང་ལྡན་པས་ཡོན་ཏན་ཡང་
ཡིན་པ་དབང་པོའི་སྤྱོད་ཡུལ་དུ་གྱུར་པ་གཟུགས་སོགས་ལྔ་རྣམས་བསྟེན་ཞེས་སོ། །གསང་བ་འདུས་པ་
ལས། འདོད་པའི་ལོངས་སྤྱོད་སོགས་ཀྱི་དོན་ནི། འདོད་པའི་ལོངས་སྤྱོད་འདོད་ཡོན་ལྔ་པོ་ཐམས་ཅད་ནི། རང་
ཉིད་ཇི་ལྟར་འདོད་པ་དང་རྗེས་སུ་མཐུན་པས་ཞེན་པ་མེད་པར་བསྟེན་པར་བྱ་སྟེ། དེ་དག་རང་གི་ལྷར་ཤེས་པའི་ཏིང་
ངེ་འཛིན་གྱི་སྦྱོར་བ་ཡིས་བདག་དང་གཞན་ལ་མཆོད་པར་བྱའོ། །ཞེས་སོ། །དཔལ་ཁ་སྦྱོར་ལས། དབང་པོ་
གང་དང་གང་ལམ་ཞེས་སོགས་ཀྱི་དོན་ནི། མིག་ལ་སོགས་པའི་དབང་པོ་གང་དང་གང་གི་ལམ་སྟེ་ཡུལ་དུ་གྱུར་པ་
གཟུགས་ལ་སོགས་པ་ཉིད་དེ་ནི་རང་བཞིན་ལྷན་སྐྱེས་དེའི་ངོ་བོར་གྱུར་པ་ཤེས་ནས། མཉམ་པར་མ་གཞག་པ་སྟེ་
ཤེས་པའི་རྒྱ་བ་མ་བཀག་ཀྱང་། རང་བཞིན་ལྷན་ཅིག་སྐྱེས་པར་ཤེས་པའི་རྣལ་འབྱོར་གྱིས། དུས་རྟག་པར་ཤིན་ཏུ་
མཉམ་པར་གཞག་པ་ཉིད་དོ་ཞེས་དང་། གཟུགས་རྣམས་སྣ་ཚོགས་བལྟ་བ་དང་། །སྒྲ་རྣམས་ཉིད་ཀྱང་མཉན་པ་
དང༌། །སྨྲ་བ་དང་ནི་དགོད་པ་དང་། །སྣ་ཚོགས་རོ་ནི་ཟ་བ་དང་། །ལས་རྣམས་ཐམས་ཅད་བྱེད་པ་ན། །གཞན་
དུ་སེམས་ནི་མི་འཕྲོ་བས། །དེ་ཉིད་རིག་པའི་རྣལ་འབྱོར་པའི། །རྣལ་འབྱོར་རྒྱུན་དུ་སྐྱེ་བར་འགྱུར། །ཞེས་པ་ལ་
སོགས་པ་རྒྱུན་གྱི་རྣལ་འབྱོར་གསུངས་སོ། །གསང་འདུས་རྒྱུད་ཕྱི་མ་ལས། དབང་པོ་དང་ནི་ཞེས་སོགས་ཀྱི་དོན་
ནི། བདག་རྐྱེན་དབང་པོ་དང་ནི་དམིགས་རྐྱེན་ཡུལ་རྣམས་ཀྱི་རྐྱེན་ལ་བརྟེན་ནས་གང་དང་གང་འབྱུང་ཞིང་སྐྱེས་
པའི་ཡིད་དེ་ནི་ཡིད་ཀྱི་ངོ་བོ་སྟེ་མིན་ཞེས་བྱ་བར་བཤད་དེ་སྟོང་ཉིད་རྟོགས་པའི་ཡེ་ཤེས་དེ་ལ་མན་ཞེས་བྱའོ། །དེས་
མཚན་རྟོག་ལས་ཡིད་སྐྱོབ་པར་བྱེད་པས་ཏྲ་ནི་སྐྱོབ་པར་བྱེད་པའི་དོན། འཇིག་རྟེན་ཏེ་བྱིས་པའི་སྤྱོད་པ་ལས་རྣམ་
པར་གྲོལ་བར་གང་བཤད་པ་སྔགས་ཀྱི་དམ་ཚིག་དང་སྡོམ་པ་སྟེ། དེ་ཉིད་རྡོ་རྗེ་ཀུན་གྱིས་བསྲུང་ཞིང་སྐྱོང་བར་བྱེད་
པ་ནི་སྔགས་ཀྱི་སྤྱོད་པ་ཞེས་བྱ་བར་བཤད་དོ་ཞེས་སོ། །གསང་འདུས་ལས། འདི་ཡི་ཆོས་ཀྱི་བདག་ཉིད་ཅེས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
216
སོགས་ཀྱི་དོན་ནི། འོད་དཔག་མེད་བསྒོམས་པའི་ཏིང་འཛིན་འདིའི་ཆོས་ཀྱི་བདག་ཉིད་ཆེན་པོ་ངག་གི་དབང་ཕྱུག་
སྐུ་གསུམ་དབྱེར་མི་ཕྱེད་པ་རྡོ་རྗེ་འཆང་ཆེན་པོ་ལས་འབྱུང་ཞིང་སྐྱེས་པ། ཡེ་ཤེས་རྒྱ་མཚོ་རྫོགས་རིམ་གྱི་ཏིང་ངེ་
འཛིན་གྱིས་རྣམ་པར་བརྒྱན་པ་སྟེ་གནས་པས། ཚེ་འདི་ཉིད་ལ་འགྲུབ་པར་འགྱུར་རོ་ཞེས་སོ། །སམྦུ་ཊ་
ལས། མངོན་པར་བྱང་ཆུབ་པ་རྣམ་པ་ལྔ་ཞེས་སོགས་ཀྱི་དོན་ནི། དེ་ལྟར་གོང་དུ་བཤད་པའི་མངོན་པར་བྱང་ཆུབ་
པ་རྣམ་པ་ལྔ་ནི། སངས་རྒྱས་ཀུན་གྱི་བདག་ཉིད་དགོས་ཏེ་དུས་གསུམ་གྱི་སངས་རྒྱས་ཐམས་ཅད་ཚུལ་འདིས་
སངས་རྒྱས་ལ། བདག་ཀྱང་ད་ལྟ་ནས་འདི་བསྒོམས་པས་སངས་རྒྱ་བས་གསང་སྔགས་པ་འབྲས་བུ་ལམ་དུ་བྱེད་
ཅེས་བྱ་བའི་དོན་ཏོ་ཞེས་སོ། །མཚན་བརྗོད་ལས། ཕ་རོལ་ཕྱིན་པ་བཅུ་ཡི་ཚུལ། །ཞེས་སོགས་ཀྱི་དོན་ནི། ཕ་
རོལ་ཏུ་ཕྱིན་པ་བཅུའི་ཚུལ་གྱིས་གཞུང་ལུགས་གང་ལ་མངའ་བ་དེ་ནི་ཕ་རོལ་ཏུ་ཕྱིན་པ་བཅུའི་ཚུལ་ལོ། །ས་དང་པོ་
ནས་བཅུ་པའི་བར་དེ་དག་ལ་གཙོ་བོར་གྱུར་པ་དང་ལྡན་པས། མགོན་པོ་ས་བཅུའི་དབང་ཕྱུག་སྟེ། དེ་དག་ཉིད་དུ་
བྱང་ཆུབ་སེམས་དཔའི་ཚུལ་གྱིས་བཞུགས་པས་ན། ས་བཅུ་ལ་ནི་གནས་པ་པོ། །སྡུག་བསྔལ་ཤེས་པ་ལ་སོགས་
པ་བཞི། ཟད་པ་ཤེས་པ། མི་སྐྱེ་བ་ཤེས་པ། ཆོས་ཤེས་པ། རྗེས་སུ་ཤེས་པ། ཀུན་རྫོབ་ཤེས་པ། འདྲིས་པ་
ཤེས་པ། སྒྲ་ཇི་བཞིན་པ་ཤེས་པ་སྟེ། འདྲིས་པ་ཤེས་པ་ལམ་ཤེས་པའི་ཁོངས་སུ་འདུ་བས་དེ་ལྟར་ན། ཤེས་བཅུ་
རྣམ་དག་བདག་ཉིད་ཅན། །ཞེས་སོ། །འཇུག་པ་ལས། མདོ་གང་དེ་ཉིད་མི་བཤད་ཅེས་སོགས་ཀྱི་དོན་ནི། མདོ་
གང་དག་དེ་ཉིད་སྐྱེ་བ་མེད་པ་ལ་སོགས་པས་ཁྱད་པར་དུ་བྱས་པའི་རྟེན་འབྲེལ་དངོས་སུ་གསལ་བར་མི་བཤད་པ་དེ་
དག་ནི་ཇི་ལྟར་རང་བཞིན་མེད་པ་ལ་འཇུག་པའི་རྒྱུར་འགྱུར་བ་དེ་ལྟར་དྲང་དོན་དུ་གསུངས་པའང་། དྲང་བར་བྱ་
བའི་དོན་ཅན་དུ་བཤད་པར་བྱ་ཞིང་། རྟེན་འབྲེལ་སྟོང་པ་ཉིད་ཀྱི་དོན་ཅན་དངོས་སུ་གསལ་བར་བྱེད་པ་ནི་ངེས་དོན་དུ་
ཤེས་པར་གྱིས་ཞེས་སོ། །གསང་བ་འདུས་པ་ལས། བྱང་ཆུབ་སེམས་ནི་ཞེས་སོགས་ཀྱི་དོན་ནི། སློབ་བཞིན་པ་
ལ་གནས་པའི་བྱང་ཆུབ་སེམས་དཔའ་ནི་རྒྱལ་བ་ཞེས་བྱ་བ་ཡོན་ཏན་ལ་ཉེ་བར་བཏགས་ནས་རྒྱལ་བ་སྟེ་དེ་རྣམས་ཀྱི་
གནས་སུ་གྱུར་པས་ན་རྒྱ་མཚོ་སྟེ། དཔེར་ན་རྒྱ་མཚོ་རིན་པོ་ཆེ་ཐམས་ཅད་ཀྱི་གནས་སུ་གྱུར་པ་བཞིན་ནོ་ཞེས་
སོ། །མདོ་སྡེ་རྒྱན་ལས། ལྟུང་དང་འབྱུང་དང་ལྡང་བ་དང༌
། །ཞེས་སོགས་ཀྱི་དོན་ནི། ལྟུང་བ་ནི་ཕས་ཕམ་
པ། དགེ་འདུན་ལྷག་མ། ལྟུང་བྱེད། སོ་སོར་བཤགས་པ། བསླབ་པར་བྱ་བ་ལ་ཉེས་བྱས་ཏེ་ལྟུང་བ་སྡེ་ལྔ་
དང༌། ལྟུང་བ་རྣམས་འབྱུང་བའི་རྒྱུ་ནི། མི་ཤེས་པ། བག་མེད་པ། ཉོན་མོངས་པ་མང་བ། མ་གུས་པ་དང་
བཞི། ལྟུང་བ་ལས་ལྡང་བ་ནི་བསམ་པས་ཡིན་གྱི་ཆད་ལས་ཀྱིས་ནི་མ་ཡིན་ནོ། །ངེས་པར་འབྱུང་བ་ནི་བཤགས་
པ་དང་། བསླབ་པ་སྦྱིན་པ་ལ་སོགས་པ་ཆད་པའི་ལས་ཁས་ལེན་པ་སོགས་བདུན་ནོ། །བསླབ་པ་འཆའ་བའི་གཞི་
གང་ཟག་དང་། གང་ཟག་གང་གིས་ཉེས་པ་གསོལ་བ་ན་སྟོན་པས་དགེ་འདུན་བསྡུས་ཏེ། བསླབ་པ་འཆའ་བར་
མཛད་པ་བཅས་པ་དང་ནི་བསླབ་པའི་གཞི་བཅས་པ་ལས་མདོར་བསྟན་པ་དེ་རབ་ཏུ་རྣམ་པར་དབྱེ་བ་སྟེ་བསྟན་པ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
217
དང༌། དེ་ལ་ལྟུང་བའམ་ལྟུང་བ་མེད་པ་ནི་ཇི་ལྟ་བུ་ཞེས་རྣམ་པར་ངེས་པའི་ཕྱིར་འདུལ་བའི་ཆོས། བདེན་པ་དང་
བྱང་ཆུབ་ཕྱོགས་མཐུན་དང་རྣམ་པར་ཐར་པའི་སྒོ་ལ་སོགས་པ་སྟོན་པ་མྱང་འདས་ལ་མངོན་དུ་ཕྱོགས་པའི་ཕྱིར་
དང༌། ཆོས་རེ་རེ་ལའང་གཟུགས་ཅན་དང་གཟུགས་ཅན་མ་ཡིན་པ་དང༌། བསྟན་ཡོད་བསྟན་མེད་པ་ལ་སོགས་
པའི་བྱེ་བྲག་གིས་ཡང་ཡང་དང་། རྩོད་པ་དང་རྩོད་པའི་གཞི་ལ་སོགས་པས་ཕས་ཀྱི་རྒོལ་བ་ཟིལ་གྱིས་གནོན་པ་
དང༌། འདིས་མདོ་སྡེའི་དོན་རྟོགས་པའི་ཕྱིར་མངོན་པའི་ཆོས་གནས་ནི་ཡུལ་གང་དུ་གང་གི་ཕྱིར་བཤད་པ་རྣམས་
དང་ནི་བདེན་པ་གཉིས་ཀྱི་མཚན་ཉིད་དང་། ཆོས་ཕུང་ཁམས་སྐྱེ་མཆེད་ཟག་བཅས་དང་རྟེན་འབྲེལ་སོགས་
དང༌། དོན་དགོས་པ་སྟེ་དེ་རྣམས་སྨོས་པའི་ཕྱིར་མདོའི་སྡེ་ཡིན་ནོ་ཞེས་སོ། །བདེ་མཆོག་ལས། སྒྱུ་མ་དག་ནི་
ཐམས་ཅད་ལས། །ཞེས་སོགས་ཀྱི་དོན་ནི། མིག་འཕྲུལ་མཁན་དང་སྔགས་དང་སྨན་དང་ནོར་བུ་ལ་སོགས་པའི་
སྐྱ་མ་དག་ནི་ཐམས་ཅད་ལས། བུད་མེད་དེ་ལས་ཀྱི་ཕྱག་རྒྱ་བྱས་པའི་སྒྲ་མ་ཁྱད་པར་དུ་འཕགས་ཏེ། སྣང་མཆེད་
ཐོབ་གསུམ་གྱི་མཚན་ཉིད་ཅན་གྱི་ཡེ་ཤེས་གསུམ་གྱི་དབྱེ་བ་ནི་གསལ་བར་དེ་ལ་བརྟེན་ནས་མཚོན་ཅིང་ཉམས་སུ་
མྱོང་བའི་ཕྱིར་རོ་ཞེས་སོ། །སམྦུ་ཊ་ལས། གསང་བའི་ཡེ་ཤེས་སོགས་ཀྱི་དོན་ནི། དེ་བཞིན་གཤེགས་པ་རྣམས་
ལས་གཞན་གྱི་སྤྱོད་ཡུལ་མ་ཡིན་པའི་ཕྱིར་གསང་བའི་ཡེ་ཤེས། བྱང་ཆུབ་ཀྱི་སེམས་སྲིད་ཞི་ལ་མི་གནས་པས་དེ་
ལས་མཆོག་གཞན་མེད་པའི་ཕྱིར་བླ་ན་མེད། སྟོང་ཉིད་དུ་རོ་གཅིག་པར་བསྟན་པའི་ཕྱིར་སྙིང་པོ་བཅོམ་ལྡན་འདས་
ཀྱིས་བཤད་དུ་གསོལ་ཞེས་སོ། །གསང་འདུས་ལས། སྐུ་དང་གསུང་དང་ཐུགས་ཞེས་སོགས་ཀྱི་དོན་ནི། སྐུ་
དང་གསུང་དང་ཐུགས་དབྱེར་མི་ཕྱེད་པ་རྒྱུད་འོད་གསལ་བྱང་ཆུབ་ཀྱི་སེམས་ཡིན་ལ། དེ་ལ་འབྲས་བུའི་མིང་གིས་
བཏགས་ནས་སྐུ་དང་གསུང་དང་ཐུགས་ཀྱི་མཆོག དེ་བཞིན་གཤེགས་པ་ཀུན་གྱིས་བྱ་བའི་རྒྱུད་ལ་སོགས་པ་ལ་
གནས་པ་རྣམས་ལ་མ་བསྟན་པས་གསང་བའི་བྱང་ཆུབ་ཀྱི་སེམས་ནི། དེ་རྣམས་ལ་ཤིན་ཏུ་གསང་ཞིང་མཆོག་ཏུ་
གྱུར་པས་བླ་མེད། སྒྲིབ་པ་ཐམས་ཅད་ལས་རྣམ་པར་གྲོལ་བས་སྙིང་པོ་བཅོམ་ལྡན་འདས་ཀྱིས་བཤད་དུ་གསོལ་
ཞེས་སོ། །རྡོ་རྗེ་གུར་ལས། མཁའ་འགྲོ་བདེ་དང་སོགས་ལ་གུར་རྒྱན་ལྟར་འགྱུར་བཅོས་ཏེ། དགའ་མཛེས་
མཁའ་འགྲོ་བདེ་བའི་མཚོ། །མཁའ་དང་གསེར་གྱི་ཆར་པ་དང་། །དགའ་ཆེན་མ་དང་གྷསྨ་རཱི། །ཤིན་ཏུ་དགེས་
རོལ་གསང་ཡིད་འཕྲོག །རྡོ་རྗེ་མཁའ་འགྲོ་ཕན་རྒྱུད་བརྒྱད། །ཀྱེ་ཡི་རྡོ་རྗེའི་དཀྱིལ་འཁོར་སངས་རྒྱས་ཀུན། །
གསང་མཛད་རྡོ་རྗེ་བདུད་རྩི་འབྱུང་བ་དང་། །འཁོར་ལོ་སྡོམ་པ་གུར་གྱི་འབྱུང་གནས་ནི། །རྣལ་འབྱོར་མ་རྒྱུད་
དྲུག་ཏུ་རབ་ཏུ་གྲགས། །ཞེས་པའི་དོན། དགའ་མཛེས་མཁའ་འགྲོ་ནི་སངས་རྒྱས་མཉམ་སྦྱོར། བདེ་བའི་མཚོ་
མཁའ་འགྲོ་རྒྱ་མཚོ། མཁའ་ནམ་མཁའ་དང་མཉམ་པའི་རྒྱུད། གསེར་གྱི་ཆར་པ་རྡོ་རྗེ་གདན་བཞིའི་
རྒྱུད། དགའ་ཆེན་མ་ཟླ་གསང་ཐིག་ལེ་ནོར་བུའི་རྒྱུད། གྷསྨ་རཱི་ཤིན་ཏུ་དགེས་རོལ་གསང་བ་ཡིད་འཕྲོག་རྣམས་
རྒྱུད་རེ་རེ་སྟེ། རྡོ་རྗེ་མཁའ་འགྲོ་གཞན་ལ་ཕན་པའི་རྒྱུད་བརྒྱད་པོ་དང་པོ་བཞི་རྩ་བའི་རྒྱུད་དང་། ཕྱི་མ་བཞི་བཤད་



218
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པའི་རྒྱུད་དོ། །ཀྱེ་རྡོ་རྗེའི་དཀྱིལ་འཁོར་སངས་རྒྱས་ཀུན་གྱི་རྒྱལ་བ་ལྔའི་དཀྱིལ་འཁོར་སྟོན་པ་ཀྱེ་རྡོ་རྗེ་འབུམ་ཕྲག་
ལྔ་པ། གསང་བའི་མཛོད་དང་། རྡོ་རྗེ་བདུད་རྩི་འབྱུང་བའི་རྒྱུད་དང༌། འཁོར་ལོ་སྡོམ་པ་དང་། རྡོ་རྗེ་གུར་གྱི་
རྒྱུད་དང་། འབྱུང་གནས་ཧེ་རུ་ཀ་མངོན་པར་འབྱུང་བའི་རྒྱུད་དེ། རྣལ་འབྱོར་མ་རྒྱུད་དྲུག་ཏུ་རབ་ཏུ་གྲགས་པ་
ལས། ཀྱེ་རྡོ་རྗེའི་བཤད་རྒྱུད་རྡོ་རྗེ་གུར་དང༌། འཁོར་ལོ་སྡོམ་པའི་བཤད་རྒྱུད་ཧེ་རུ་ཀ་མངོན་འབྱུང་
དང༌། གསང་བའི་མཛོད་ཀྱི་བཤད་རྒྱུད་རྡོ་རྗེ་བདུད་རྩི་འབྱུང་བ་སྟེ། དེ་ལྟར་རྒྱུད་སྡེ་བཅུ་བཞི་པོའང་ཐམས་ཅད་
རྣལ་འབྱོར་བླ་ན་མེད་པའི་ཡིན་མོད་ཀྱི། འོན་ཀྱང་དང་པོ་བརྒྱད་ནི་ཅུང་ཟད་ཐབས་གཙོ་བོར་གྱུར་པ་དང་། ཕྱི་མ་
དྲུག་ཤེས་རབ་གཙོ་བོར་གྱུར་པའོ་ཞེས་སོ། །རྩེ་མོ་ལས། འོག་མིན་སྟག་པོ་ཞེས་སོགས་ཀྱི་དོན་ནི། བཅོམ་ལྡན་
འདས་རྣམ་པར་སྣང་མཛད་དང་པོའི་ཐུ་བོར་གྱུར་པའི་གནས་དེ་ནས་གཞན་གང་གིས་ཀྱང་གོང་དུ་མཆོད་པས་འོག་
མིན། སྒྲིབ་པའི་གོ་སྐབས་མེད་པས་སྟུག་པོ། ཟག་མེད་ཀྱི་བདེ་བ་དང་ལྡན་པས་ཉམས་དགའ་འདི། ཉོན་མོངས་
གསུམ་གྱི་གོ་སྐབས་མེད་པས་སྟུག་པོའི་ཞིང་ཁམས་ལས་ཉོན་གྱིས་འདུས་མ་བྱས་པས་འཇིག་པ་མེད་པ། དེ་ནས་
སངས་རྒྱས་རྣམས་ཀྱིས་དམ་པའི་ཆོས་ལ་རྫོགས་པར་ལོངས་སྤྱོད་པའི་ཚུལ་གསང་བ་འདི་བྱུང་ངོ་ཞེས་སོ། །རྩེ་མོ་
ལས། དེ་ནས་སངས་རྒྱས་ཐམས་ཅད་ནི་སོགས་ཀྱི་དོན་ནི། མངོན་བྱང་ལྔས་སངས་རྒྱས་ནས། དེ་བཞིན་
གཤེགས་པ་ཐམས་ཅད་ཐུགས་ཀར་ཞུགས་ཏེ་སྔགས་ཀྱིས་བྱིན་གྱིས་བརླབས་པས། ཤིན་ཏུ་བརྟན་པར་གྱུར་པའི་
རྗེས་ཐོག་དེ་ནས་སངས་རྒྱས་ཐམས་ཅད་ནི་རྣམ་སྣང་གི་ཐུགས་ཀའི་ཟླ་བ་དང་། རྡོ་རྗེ་ནས་ནི་བྱུང་ནས་ནི། འོག་
ནས་འབྱུང་བའི་ཆོས་ཀྱི་དབང་བསྐུར་བ་བཞི་པོ་ཡིས། དུས་དེའི་ཚེ་ཐུབ་པ་སྟེ་རྣམ་སྣང་ལ་དབང་བསྐུར་བར་
འགྱུར་རོ། །རྡོ་རྗེ་སེམས་དཔའ་ལ་སོགས་པ་དེ་བཞིན་གཤེགས་པའི་རིགས་རྣམས་དེ་ཁོ་ནར་དེ་བཞིན་ཉིད་དུ་ཚུལ་
གཅིག་པའི་ཕྱིར་མཉམ་པ་ཉིད་དུ་བྱས་པའི་ཡོངས་སུ་མཉམ་པ་མེད་པའི་བྱང་ཆུབ་ཀྱི་སེམས་ཀྱིས་དབང་བསྐར་
བ། འབྲས་བུ་བྱང་ཆུབ་ཀྱི་སེམས་དང་ལྡན་པ་གང་ཡིན་པ་དེ་རྡོ་རྗེ་སེམས་དཔའི་དབང་བསྐུར་བ་ཡིན་ནོ་ཞེས་
དང༌། ཡང་རྡོ་རྗེ་སེམས་དཔའི་དབང་བསྐུར་བ་ཞེས་སོགས་ཀྱི་དོན་ནི། གོང་དུ་བཤད་པའི་རྡོ་རྗེ་སེམས་དཔའི་
དབང་བསྐུར་བ་བྱང་ཆུབ་ཀྱི་སེམས་ཡོངས་སུ་རྫོགས་པའི་ཕྱིར་ངོ་བོ་ཉིད་ཀྱི་སྐུ་རུ་འདོད་དོ། །སེམས་ཅན་ཐམས་
ཅད་ལ་རང་ཆས་སུ་གནས་པའི་དེ་བཞིན་གཤེགས་པའི་སྙིང་པོ་ནི། ཆོས་ཀྱི་དབྱིངས་ཀྱི་ཚུལ་ཏེ་ཚུལ་གྱི་དོན་
ནི། དངོས་པོ་དང་དངོས་པོ་མེད་པ་གང་ཡང་མ་ཡིན་པ་ཆོས་ཀྱི་དབྱིངས་གང་དུ་སྒྲིབ་པའི་དྲི་མ་མེད་པར་གྱུར་པ་དེ་
ནི་ཆོས་ཀྱི་དབྱིངས་ཀྱི་ཚུལ་ཆེན་པོ་སྟེ། དེ་ཉིད་ལོག་ལྟའི་ཉོན་མོངས་པའི་འདམ་གྱིས་མ་གོས་པས་པདྨའི་རིགས་ཀྱི་
ངོ་བོར་གྱུར་པ་རྡོ་རྗེ་ཆོས་ཀྱི་དབང་བསྐུར་བས་ལོངས་སྤྱོད་རྫོགས་པའི་སྐུ་རུ་འདོད་དོ། །དབང་བསྐུར་བ་ལ་སོགས་
པའི་སྦྱིན་པས་སེམས་ཅན་ཐམས་ཅད་དགའ་བར་བྱེད་པའི་རིན་པོ་ཆེ་འཐོབ་པར་བྱེད་ཅིང་སེར་སྣའི་དྲི་མ་འཁྲུད་པར་
བྱེད་པ། རྡོ་རྗེ་རིན་ཆེན་གྱི་དབང་བསྐུར་བས་དེ་བཞིན་དུ་མཚན་སུམ་ཅུ་རྩ་གཉིས་དང་། དཔེ་བྱད་བཟང་པོ་བརྒྱད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
219
ཅུ་འགྲུབ་པར་བྱེད་དོ། །སངས་རྒྱས་ཀུན་གྱི་ཡེ་ཤེས་ཆེན་པོ་བསྐལ་པ་གྲངས་མེད་གསུམ་དུ་ཆོས་ཟང་ཟིང་མི་
འཇིགས་བྱམས་པའི་སྦྱིན་པ་བཞི་རྫོགས་ཤིང་། སྦྱིན་པའི་འབྲས་བུ་བཟང་པོ་རིན་པོ་ཆེའི་རིགས་ཐམས་ཅད་མཉམ་
པ་ཉིད་དུ་གྱུར་པ། ནམ་མཁའ་དང་མཚུངས་པའི་ཆོས་ཀྱི་སྙིང་པོ་ཅན་གྲངས་མེད་གསུམ་དུ་གཞན་སྔགས་ལས་ཕ་
རོལ་ཏུ་ཕྱིན་པའི་ཐེག་པར་དཀའ་བ་སྤྱད་པ་དང་། འཁོར་གསུམ་ཡོངས་སུ་དག་པའི་བརྩོན་འགྲུས་ཀྱི་ཕ་རོལ་ཏུ་
ཕྱིན་པའི་འབྲས་བུ་འོད་གསལ་བའི་ཡེ་ཤེས་གདུལ་བྱའི་རྒྱུད་ལ་གོང་ནས་གོང་དུ་གྱུར་པ་སྒྲུབ་པ། ལེ་ལོའི་དྲི་མ་
འཇོམས་ཤིང་ལས་ཀྱི་རིགས་ཐམས་ཅད་མཉམ་པ་ཉིད་དུ་གྱུར་པ། རྡོ་རྗེ་ལས་ཀྱི་དབང་བསྐུར་བས་སྤྲུལ་པའི་ནི་སྐུ་
རུ་འདོད་དོ། །དེ་ལྟར་ངོ་བོ་ཉིད་ཀྱི་སྐུ་དང༌། ལོངས་སྐུ་དང་། མཚན་དཔེ་དང༌། སྤྲུལ་སྐུ་སྟེ། གསང་བ་
བཞིའི་དབང་བསྐུར་བས། རྫོགས་སངས་རྒྱས་ཀྱི་བྱང་ཆུབ་ཐོབ་བོ། །དེ་ནས་མིང་དབང་བསྐུར་བས་ཐུབ་པ་སྟེ་
རྣམ་པར་སྣང་མཛད་ཆེན་པོ་ཉིད་དུ་འགྱུར་རོ། །ཆོས་ཐམས་ཅད་ཀྱི་ཆོས་ཉིད་བདག་མེད་ཅིང་དངོས་པོ་མེད་པ་རྟོག་
པའི་ཡུལ་ལས་འདས་པ་དེ་ཉིད་ཀྱང་ནི་ཡང་དག་པར་རྟོགས་ཏེ། དེ་ལྟར་རྟོགས་པ་དེ་ཉིད་ལ་ཆོས་དང་ལོངས་སྤྱོད་
རྫོགས་པའི་སྐར་ཡང་དག་པར་བཏགས་པར་བྱའོ་ཞེས་སོ། །དེ་ཉིད་སྣང་བ་ལས། རྣམ་པར་སྣང་མཛད་དང་རྣམ་
པར་སྣང་མཛད་ཆེན་པོ་ཞེས་སོགས་ཀྱི་དོན་ནི། རྣམ་པར་སྣང་མཛད་དང་རྣམ་པར་སྣང་མཛད་ཆེན་པོ་འདི་གཉིས་
ཀྱི་ཁྱད་པར་ནི་གང་ཡིན་ཞེ་ན། འོག་མིན་གྱི་གནས་སུ་མངོན་པར་རྫོགས་པར་སངས་རྒྱས་པའི་དེ་བཞིན་གཤེགས་
པ་ལྔའི་སྐུའི་ངོ་བོ་ཉིད་གང་ཡིན་པ་དེ་ནི་རྣམ་པར་སྣང་མཛད་ཡིན་ལ། དེའི་གཉིས་སུ་མེད་པའི་སེམས་དང་སེམས་
ལས་བྱུང་བ། རྣམ་སྣང་དང་རྡོ་རྗེ་སེམས་དཔའ་ལ་སོགས་པ་བསྐྱེད་པའི་རྒྱུར་གྱུར་པ། ཆོས་ཀྱི་དབྱིངས་ཐོག་མ་
དང་ཐ་མ་མེད་པའི་མཚན་ཉིད་ཅན་ནི་རྣམ་པར་སྣང་མཛད་ཆེན་པོ་ཡིན་ནོ། །དེ་ནི་དམིགས་པ་མེད་པའི་ཐུགས་རྗེ་
ཆེན་པོའི་རང་བཞིན་ཆོས་བདག་མེད་པའི་ཡེ་ཤེས་ཀྱི་མཐུས་སྐལ་བ་ཇི་ལྟ་བ་བཞིན་དུ་སེམས་ཅན་ཡོངས་སུ་སྨིན་
པར་བྱ་བའི་ཕྱིར། ཕྱི་མའི་མཐར་ཐུག་པ་མེད་པའི་བར་གྱི་དུས་ཐམས་ཅད་དུ་རྣམ་པར་སྣང་མཛད་ལ་སོགས་པའི་
སྐུས་ནམ་མཁའི་དབྱིངས་ཐམས་ཅད་རྟག་ཏུ་གནས་པ་བཞིན་དུ་རྟག་ཏུ་བཞུགས་ཤིང་། སྐུ་དང་གསུང་དང་ཐུགས་
རྡོ་རྗེ་ལྟ་བུར་གྱུར་པའོ་ཞེས་སོ། །དེ་ཉིད་འདུས་པ་ལས། ཨེ་མ་ཧོ་བདག་ནི་སོགས་ཀྱི་དོན་ནི། སངས་རྒྱས་
བདག་ནི་རང་ཉིད་བྱུང་བས་ན་རང་བྱུང་བའི་ཀུན་ནས་བཟང་ཞིང་དགེ་བ་འདི་ལ་འཚེ་བ་མེད་པས་ཀུན་ཏུ་བཟང་པོ་མི་
ཕྱེད་པའི་སེམས་དཔའ་ཡིན་པས་སེམས་བརྟན་ནོ། །གལ་ཏེ་སངས་རྒྱས་རྣམས་ཀྱི་ཀུན་ཏུ་བཟང་པོ་ཡིན་པ་ལ་ངོ་
མཚར་ཅི་ཡོད་སྙམ་ན། གང་གི་ཕྱིར་དེ་ནི་བརྟན་པ་སྟེ་གཉིས་སུ་མེད་པའི་ཡེ་ཤེས་ཀྱི་རང་བཞིན་ཡིན་པའི་ཕྱིར་ལུས་
ཏེ་གཟུགས་མིན་ཡང་། སྔོན་གྱི་འཕེན་ཤུགས་ཀྱིས་སེམས་དཔའི་ལུས་སུ་འདུག་སྟེ་གདུལ་བྱ་རྣམས་ཀྱིས་བདག་རྡོ་
རྗེ་སེམས་དཔའི་གཟུགས་ཀྱི་སྐར་མཐོང་བར་གྱུར་པ་ཡིན་ནོ་ཞེས་སོ། །རྩེ་མོ་ལས། ཨེ་མ་ཧོ་རྣམ་དག་ཅེས་
སོགས་ཀྱི་དོན་ནི། རྡོ་རྗེ་འཆང་ལ་སངས་རྒྱས་ཐམས་ཅད་ཀྱིས་རྡོ་རྗེ་རྩེ་མོའི་དོན་ཞུས་པས་རྡོ་རྗེ་འཆང་ཏིང་ངེ་འཛིན་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
220
ལས་བཞེངས་ནས་བཀའ་སྩལ་པ། ཨེ་མ་ཧོ་གདོད་ནས་རང་བཞིན་གྱིས་རྣམ་པར་དག་པའི་ཡེ་ཤེས་བདག ཨེ་
མ་ཧོ་ཆོས་དང་ལོངས་སྤྱོད་རྫོགས་པའི་སྐུ་ཡིས་བདག་ཉིད་སངས་རྒྱས་ཉེ་བར་ཐོབ་པ། ཨེ་མ་གཅིག་ཉིད་དུ་མར་
སྣང་བའི་གར་མཁན་གྱི་འཁོར་ལོ་འདི་ལྟ་བུའི་སྤྲུལ་པའི་སྐུ་ཐོབ་པའི་སངས་རྒྱས་རྣམས། རང་གི་གཉིས་མེད་ཀྱི་
ཡེ་ཤེས་རྣམས་གཞན་གྱི་དོན་དུ་འདྲི་བར་བྱེད་པ་ངོ་མཚར་ཆེའོ་ཞེས་སོ། །དགོངས་པ་ལུང་སྟོན་ལས། རྟོག་པ་
མེད་ཅིང་ཞེས་སོགས་ཀྱི་དོན་ནི། རང་བཞིན་བརྒྱད་ཅུའི་རྣམ་པར་རྟོག་པ་མེད་ཅིང་དེ་དག་གིས་འཁྲུགས་པ་མེད་
པའི་ཡིད་དུ་འོང་བ་ཀུན་རྫོབ་སྒྱུ་མ་ལྟ་བུའི་སྐུ་དང་། རྟོག་པས་མི་ཕྱེད་པའི་རྡོ་རྗེ་དོན་དམ་འོད་གསལ་གྱི་བདེན་པ་
དབྱེར་མེད་པ་སྟོན་པར་བྱེད་པའི་ཚིག་གཅིག་པུ་གདུལ་བྱའི་བསམ་པའི་དབང་གིས་ན། ཐེག་པ་དང་གྲུབ་མཐའི་བྱེ་
བྲག་མང་པོར་གྱུར་པ་ཡིན་ནོ་ཞེས་སོ། །སངས་རྒྱས་མཉམ་སྦྱོར་ལས། རྟག་ཏུ་དྲི་མ་མེད་སོགས་ཀྱི་དོན་
ནི། དུས་བསྐལ་པ་མང་པོར་རྟག་ཏུ་སྟེ་ཡང་ནས་ཡང་དུ་སྒྲིབ་གཉིས་གསལ་ཞིང་ཚོགས་གཉིས་བསགས་པའི་
མཐུས་དྲི་མ་མེད་པའི་ཐུགས་རྗེ་ཆེན་པོ་དང་ལྡན་པའི་ཤུགས་ལས་བྱུང་བ། སློབ་ལམ་གྱི་དུས་སུ་ཚད་མེད་པའི་
སེམས་ཅན་གྱི་ཁམས་ལ་དམིགས་པའི་སྨོན་ལམ་རྒྱ་ཆེན་པོ་བཏབ་པ་གྲུབ་པའི་མཐུས། དེ་དང་མཐུན་པའི་མཛད་པ་
གདུལ་བྱ་ལ་སྣང་བས་འགག་པ་མེད་པའི་ཆོས་ཉིད་ཅན། འགྲོ་བའི་དོན་སྒྲུབ་པ་ལ་རབ་ཏུ་བརྩོན་པའི་ཕྲིན་ལས་
མཐའ་ཡས་པ་མངའ་བ། ཡོན་ཏན་གྱི་ངོ་བོ་སྦྱོར་བས་ཐུགས་རྗེ་ཆེན་པོའི་བདག་ཉིད་རྟག་ཏུ་འགྲོ་བ་ལ་རྣམ་པར་
སྣང་བའོ་ཞེས་སོ། །དབུ་མ་འཇུག་པ་ལས། བདེ་བར་གཤེགས་པ་མ་ལུས་ཕྱོགས་སོགས་ཀྱི་དོན་ནི། སངས་
རྒྱས་བཅོམ་ལྡན་འདས་རྣམས་ནི་སྤྲུལ་པའི་སྐུའི་སྒོ་ནས་བལྟམས་པ་དང་མྱ་ངན་ལས་འདས་པ་ཉེ་བར་བསྟན་མོད་ཀྱི་
དེ་འབྱུང་བའི་རྒྱུ་དང་དེ་བྱང་ཆུབ་པའི་དུས་ཇི་ཙམ་ཡིན་པ་དེའི་ཚད་ནི། བདེ་བར་གཤེགས་པ་མ་ལུས་པའི་ཕྱོགས་
བཅུའི་སངས་རྒྱས་ཀྱི་ཞིང་སངས་རྒྱས་ཀྱི་ཡེ་ཤེས་ཀྱི་ཡུལ་དུ་གྱུར་པ་ཐ་དད་ན་ཕྲ་རབ་ཀྱི་རྡུལ་གྱི་རྡུལ་རྣམས་བདོག་
པ་ཇི་སྙེད་པའི་བསྐལ་པ་དེ་སྙེད་དེ། བཅོམ་ལྡན་འདས་བྱང་ཆུབ་མཆོག་རབ་དམ་པར་གཤེགས་པར་མཛད་དོ། །
འོན་ཀྱང་སངས་རྒྱས་ཁྱོད་ཀྱི་བྱང་ཆུབ་པའི་དུས་དང་བཞུགས་པའི་དུས་ཀྱི་གསང་བ་འདི་ནི་གཞན་དགེ་བའི་རྩ་བ་མ་
བསགས་པ་རྣམས་ལ་བསྙད་གཞི་མ་ལགས་ཤིང་། བསགས་པ་རྣམས་ལ་དགེ་བའི་རྩ་བ་གཞལ་དུ་མེད་པ་བསྐྱེད་
པའི་ཕྱིར་བསྙད་པར་བྱའོ། །རྒྱལ་བ་སངས་རྒྱས་ཇི་སྲིད་འཇིག་རྟེན་མཐའ་དག་སྒྲིབ་པ་ཐམས་ཅད་མཆོག་ཏུ་རབ་ཏུ་
ཞི་བར་གྱུར་པའི་སངས་རྒྱས་ཉིད་དུ་འགྲོ་བ་སྟེ་འགྱུར་བ་མིན་ཞིང་ནམ་མཁའ་རྣམ་པར་འཇིག་ཅིང་བརླག་པར་
འགྱུར་བ་མིན་པ་དེ་སྲིད་དུ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུམ་གྱིས་བསྐྱེད་པ་ཁྱོད་ལ་ཐུགས་བརྩེ་བ་ཆེན་པོའི་མ་
མ་ལ་གཏད་པ་ཡིས། ཚུལ་ལུགས་སྐྱོང་བར་བྱེད་པས་བར་མ་དོར་རབ་ཏུ་ཞི་བར་འགྱུར་བའི་མྱ་ངན་ལས་འདས་པ་
ག་ལ་མངའ་སྟེ་མིང་མངའོ་ཞེས་སོ། །སངས་རྒྱས་མཉམ་སྦྱོར་ལས། ནམ་མཁའ་ཀུན་གྱི་སྐབས་ན་ཞེས་སོགས་
ཀྱི་དོན་ནི། དཔེར་ན་ཏིལ་གྱི་གོང་བུ་ཏིལ་གྱི་འབྲས་བུས་བཅེར་ཞིང་དེ་དག་ལ་ཏིལ་མར་གྱིས་ཁྱབ་པ་ལྟར་ནམ་



ད་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
221
མཁའི་དབྱིངས་ཀུན་གྱི་གོ་སྐབས་ན་སྣོད་བཅུད་ཀྱི་དངོས་པོ་ཐམས་ཅད་ལྷའི་དཀྱིལ་འཁོར་གྱི་བར་མཚམས་མེད་
པར་ཁྱབ་ཅིང་། དེ་དག་ནི་དཔལ་རྡོ་རྗེ་སེམས་དཔའི་རང་བཞིན་ལས་རབ་ཏུ་བྱུང་ཞིང་གནས་སོ། །དེའི་ཕྲིན་ལས་
ཀྱི་སྒོ་ནས་ལས་སུ་བྱ་བའི་ཆོ་ག་རྣམས་རྣམ་པར་སྤྱོད་པས་གྲུབ་པའི་དབང་ཕྱུག་ཏུ་རབ་ཏུ་གྲུབ་པས་ཡོན་ཏན་གྱི་སྣང་
བ་ཐམས་ཅད་གསལ་ཞིང་། བདག་ཉིད་ཀྱི་གནས་ལ་འཇུག་ཅིང་སྦྱོར་བར་བྱེད་དོ་ཞེས་སོ། །དེ་ཉིད་འདུས་པ་
ལས། མིང་གི་ནང་དུ་ཞེས་སོགས་ཀྱི་དོན་ནི། རྣམ་སྣང་སྤྲུལ་སྐུས་རི་རབ་ཀྱི་རྩེ་མོར་རྒྱུད་བཤད་ཅིང་རྗེས་སུ་
གནང་བའི་དབང་བསྐུར་ནས་མིའི་ནང་དུ་བབས་ནས་ཀྱང༌། མི་ལ་སོགས་པའི་སེམས་ཅན་རྣམས་ཀྱི་མངོན་པར་
འདོད་པའི་དགོས་པ་སྒྲུབ་པའི་ཕྱིར་མི་ལ་སོགས་པའི་སེམས་ཅན་ཀུན་གྱིས་དོན་མཛད་དེ། རྡོ་རྗེ་སྟེ་ཐེག་པ་གསུམ་
གྱི་འཁོར་ལོ་མཆོག་སྟེ་དམ་པར་གྱུར་པ་བསྐོར་ནས་འདུལ་བར་མཛད་པ་དཀྱིལ་འཁོར་སྤྲུལ་ཞིང་ང་རྒྱལ་བསྐྱེད་པ་
ནས་བརྩམས་ནས་ཆོ་འཕྲུལ་ཆེན་པོ་རབ་ཏུ་བསྟན་པའི་བར་མགོན་པོས་རབ་ཏུ་སྒྲུབ་པར་མཛོད་ཅིག་ཅེས་སོ། །
སམ་ཊ་ལས། བསྟན་བཅོས་ཚད་མ་ཞེས་སོགས་ཀྱི་དོན་ནི། ལུང་ནི་རྒྱུད་སྡེ་ཚད་མ། དེའི་རྗེས་སུ་འབྲངས་ནས་
དྲང་དོན་ངེས་དོན་སོགས་དགོངས་པ་ཕྱིན་ཅི་མ་ལོག་པར་བཀྲལ་བའི་བསྟན་བཅོས་ཚད་མ། དེ་དག་གི་གནད་མ་
འཁྲུལ་བར་སྟོན་པའི་སློབ་དཔོན་ཚད་མ་དང༌། དེ་ཉིད་རིག་པ་གསུམ་ལ་བརྟེན་ནས་གསང་སྟོན་དེ་ཉིད་རིམ་པ་
གཉིས་ཀྱིས་དངོས་པོ་ཡང་བླ་མ་དམ་པ་གཅིག་ནས་གཅིག་ཏུ་བརྒྱུད་པའི་མན་ངག་ལས་ཤེས་པར་བྱའོ་ཞེས་སོ། །
སྤྱོད་འཇུག་ལས། རྒྱུན་མི་ཆད་པ་ཞེས་སོགས་ཀྱི་དོན་ནི། འཇུག་པ་སེམས་བསྐྱེད་བླངས་ནས་མ་ཉམས་
ན། དེང་ནས་གཟུང་སྟེ་གཉིད་ལོག་གམ་བག་མེད་པར་གྱུར་ཀྱང་བསོད་ནམས་ཀྱི་ཤུགས་དུས་རྒྱུན་མི་ཆད་པར་
རྣམ་གྲངས་དུ་མ་ཞིག་རྒྱ་ཆེ་བ་ནམ་མཁའི་མཐའ་དང་མཉམ་པ་རབ་ཏུ་འབྱུང་ངོ་ཞེས་སོ། །སམྦུ་ཊ་ལས། བརྒྱད་
ཀྱི་རང་འདོད་ཅེས་སོགས་ཀྱི་དོན་ནི། དང་པོར་མར་མེའི་རྣམ་པར་མཐོང་བ་ནས་བཟུང་སྟེ་རྟགས་བརྒྱད་ཀྱིས་རྣལ་
འབྱོར་པ་རང་འདོད་པའི་དངོས་གྲུབ་སངས་རྒྱས་རྣམས་ཀྱི་མཐར་ཐུག་གི་འབྲས་བུའི་དོན་ཐོབ་བོ་ཞེས་སོ། །སློབ་
དཔོན་ཕྱོགས་གླང་གིས། ཤེས་རབ་ཕ་རོལ་ཕྱིན་གཉིས་མེད་ཅེས་སོགས་ཀྱི་དོན་ནི། ཤེས་རབ་ཀྱི་ཕ་རོལ་ཏུ་ཕྱིན་
པ་དངོས་ནི་གཟུང་འཛིན་གཉིས་སུ་མེད་པའི་ཡེ་ཤེས་མཐར་ཐུག་པ་སྟེ། དེ་ནི་དེ་བཞིན་གཤེགས་པ་སྟེ་རྫོགས་པའི་
སངས་རྒྱས་སོ། །བསྒྲུབ་པར་བྱ་བའི་འབྲས་བུ་དེ་ལ་སྦྱོར་བར་བྱེད་པ་དང་། བརྗོད་བྱའི་དོན་ཤེར་ཕྱིན་དེ་ལ་ཉེ་བར་
སྦྱོར་བར་བྱེད་པ་ཡིས་རིམ་པ་བཞིན་ལམ་དང་གཞུང་ལ་ཡང་ཤེར་ཕྱིན་དེའི་སྒྲས་བཏགས་པ་ཡིན་ཏེ། འབྲས་བུའི་
མིང་གིས་རྒྱུ་ལ་བཏགས་པ་དང་། བརྗོད་བྱའི་མིང་གིས་རྗོད་བྱེད་ལ་བཏགས་པའོ་ཞེས་སོ། །གསང་འདུས་རྒྱུད་
ཕྱི་མ་ལས། ཤེས་རབ་ཐབས་ནི་ཞེས་སོགས་ཀྱི་དོན་ནི། ཤེས་རབ་དང་ཐབས་ནི་སྙོམས་པར་འཇུག་པ་སྟེ་དབྱེར་
མེད་པར་སྦྱོར་བ་ལ་རྣལ་འབྱོར་ཞེས་ནི་བཤད་པ་ཡིན་ནོ། །འོ་ན་ཐབས་ཤེས་རབ་གང་ཞེ་ན། གང་ཟག་གི་དངོས་
པོ་གདོད་མ་ནས་རང་བཞིན་མེད་པའི་འོད་གསལ་དོན་དམ་པའི་བདེན་པ་ནི་ཤེས་རབ། ཐབས་ནི་དངོས་པོའི་མཚན་



222
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཉིད་སྒྱུ་ལུས་ཀུན་རྫོབ་ཀྱི་བདེན་པ་ཉིད་དོ་ཞེས་སོ། །རྩེ་མོ་ལས། ཆོས་ཀུན་གཟུགས་ཅན་ཞེས་སོགས་ཀྱི་དོན་
ནི། གཟུགས་ལ་སོགས་པའི་ཆོས་རྣམས་ཀུན་དོན་དམ་པར་གཟུགས་ཅན་མ་ཡིན་ཡང་། ཀུན་རྫོབ་ཙམ་དུ་
གཟུགས་ཅན་དུ་སེམས་ཅན་གྱི་རྟོག་པའི་ཡུལ་འདིར་བསྟན་ལ། འཁོར་བ་དང་མྱ་ངན་ལས་འདས་པའི་ཆོས་ཀུན་
དོན་དམ་པར་ཚིག་གི་སྤྱོད་ཡུལ་མ་ཡིན་ཡང་། ཀུན་རྫོབ་ཙམ་དུ་སྒྲ་རུ་ཡང་སེམས་ཅན་གྱི་རྟོག་པའི་ཡུལ་འདིར་
བསྟན་ཏོ། །གཟུགས་མེད་ཀྱང་གཟུགས་སུ་བསྟན། སྒྲ་མེད་ཀྱང་སྒྲར་བསྟན་པ་དེ་བས་ན་གཟུགས་མེད་ཀྱང་
གཟུགས་སུ་སྣང་། སྒྲ་མེད་ཀྱང་སྒྲར་སྣང་བས་འགལ་བ་ལྟ་བུ་ལ་མི་འགལ་བས་ངོ་མཚར་བའི་ཆོས་འདི་རུ་རྟོག་
པའི་ཡུལ་དུ་བསྟན་ཅིང་། རྟོག་པས་རྟོག་པའམ་བརྟག་པ་ཡིན་པར་བརྗོད་ཅེས་གསུངས་ཏེ། བརྟག་བྱ་ལ་བརྟག་
པར་བརྗོད་པའོ། །ཞེས་སོ། །མཛོད་ལས། ཆོས་ཀྱི་ཕུང་པོ་ཞེས་སོགས་ཀྱི་དོན་ནི། ཆོས་ཀྱི་ཕུང་པོ་བརྒྱད་ཁྲི་
བཞི་སྟོང་པོ་དག གང་རྣམས་ཐུབ་པས་གསུངས་པ་དེ་དག་ཚིག་ཡིན་པར་འདོད་པ་དང་། མིང་ཡིན་པར་འདོད་པ་
དེ་དག་ནི། ཚིག་ཡིན་ན་གཟུགས་སམ། མིང་ཡིན་ན་ལྡན་པ་མ་ཡིན་པའི་འདུ་བྱེད་དག་ཏུ་འདུས་སོ་ཞེས་སོ། །
རྩེ་མོ་ལས། སེམས་ཅན་ཀུན་ལ་ཞེས་སོགས་ཀྱི་དོན་ནི། སེམས་ཅན་ཀུན་ལ་ཕན་པར་བྱ་བའི་ཕྱིར། སངས་རྒྱས་
རྣམས་ཀྱི་ཆོས་ཀྱི་སྐུ་དང་། ལོངས་སྤྱོད་རྫོགས་པའི་སྐུ་གཉིས་ཀྱི་སངས་རྒྱས་ཀྱི་དམིགས་པ་མེད་པའི་ཐུགས་རྗེ་
ཆེན་པོས་བསྐུལ་ནས་ནི་སྤྲུལ་པ་དང་བཤད་པའི་ཆོས་ཀྱི་འཁོར་ལོ་རྒྱུད་ཀྱི་དོན་ཡང་དག་པར་འབྱུང་བ་ཡིན་ནོ་ཞེས་
སོ། །སློབ་དཔོན་ཟླ་གྲགས་ཀྱིས། མདོ་སོགས་ལ་ནི་ཞེས་སོགས་ཀྱི་དོན། མདོ་སྡེ་དང༌། སོགས་ཀྱི་སྒྲས་
དྲངས་པ་མངོན་པ་དང་འདུལ་བ་ལ་ནི་རབ་ཏུ་ཞུགས་པའི་འགྱོད་པ་སྟེ་གསང་སྔགས་རྡོ་རྗེ་ཐེག་པའི་དོན་ལ་ཡིད་མི་
ཆེས་པའི་སོམ་ཉི་ཟ་བ་བཟློག་པར་བྱེད་པའི་དོན་དུ་བྱང་ཆུབ་ཕྱོགས་མཐུན་རྣམ་ཐར་སྒོ་གསུམ་ལ་སོགས་པ་བསྟན་པ་
ནི། ཕ་རོལ་ཏུ་ཕྱིན་པ་སྤྱིའི་དོན་དུ་བཤད་པ་དང་། བསྐྱེད་པའི་རིམ་པ་དང་ལྡན་པར་སྟོན་པའི་བཤད་པ་ནི་རྡོ་རྗེ་ཐེག་
པ་ཐམས་ཅད་ཀྱི་ཐུན་མོང་བ་ཡིན་པས་སྤྱིའི་དོན་ནི་ཡིན་པར་བཤད་དོ་ཞེས་སོ། །མངོན་རྟོགས་རྒྱན་ལས། ས་
དགུ་འདས་ནས་ཞེས་སོགས་ཀྱི་དོན་ནི། རིགས་ཀྱི་ས་དང་། བརྒྱད་པའི་ས་དང་། མཐོང་བའི་ས་དང་། སྲབ་
པའི་ས་དང་། འདོད་ཆགས་དང་བྲལ་བའི་ས་དང་། བྱས་པ་རྟོགས་པའི་ས་དང་། ཉན་ཐོས་ཀྱི་ས་དང་། རང་
སངས་རྒྱས་ཀྱི་ས་དང་། རབ་དགའ་ནས་ལེགས་པའི་བློ་གྲོས་ཀྱི་བར་བྱང་ཆུབ་སེམས་དཔའི་ས་སྟེ་དེ་ལྟར་ས་དགུ་
ཡང་དག་པར་འདས་ནས་ལས་ལ་དབང་བའི་རྟེན་ཉིད་དུ་གྱུར་པའི་ཡེ་ཤེས་ནི། གང་གིས་སངས་རྒྱས་ཀྱི་འབྲས་བུ་
ལ་ཞུགས་པའི་སར་གནས་པ་དེ་ནི་བྱང་ཆུབ་སེམས་དཔའི་ས་བཅུ་པོ་ཡིན་པར་ཤེས་པར་བྱའོ་ཞེས་སོ། །སློབ་དཔོན་
ཟླ་གྲགས་ཀྱིས། འོད་གསལ་བ་ནི་ཞེས་སོགས་ཀྱི་དོན་ནི། ཕྱག་རྒྱ་དང་ཏིང་ངེ་འཛིན་གྱི་རིམ་པ་དག་གིས་ཐོབ་
པར་བྱ་བའི་དེ་ཁོ་ན་ཉིད་འོད་གསལ་མངོན་པར་བྱང་ཆུབ་པའི་རིམ་པ་དག་ནི་རབ་ཏུ་སྟོན་པ་དང་། ཀུན་རྫོབ་སྒྱུ་
ལུས་དོན་དམ་འོད་གསལ་གྱི་བདེན་པ་གཉིས་གཅིག་ཏུ་འདྲེས་པ་ཟུང་དུ་འཇུག་པ་རྟོགས་པ་སྟེ། སྟོང་པ་འོད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
223
གསལ་ལ་མཐར་བྱས་པ་དང༌། བདེན་གཉིས་ཟུང་འཇུག་ལ་མཐར་བྱས་པའི་རྣམ་པ་གཉིས་སུ་མཐར་བཤད་
དེ། མཐའི་དོན་ནི་མུར་ཐུག་པའི་ཚིག་སྟེ་དེ་ལས་གཞན་པའི་རིམ་པ་མེད་ཅིང་བོགས་དབྱུང་དུ་མེད་པའོ་ཞེས་སོ། །
སློབ་དཔོན་ཟླ་གྲགས་ཀྱིས། ཀོ་ཊ་ཀ་ལ་སོགས་པའི་སྒྲ་ཞེས་སོགས་ཀྱི་དོན་ནི། ཀོ་ཊ་ཀ་ལ་སོགས་པ། ཀོ་ཏ་
པ། ཀོ་ཏ། ཀོ་ཏ་པཉྩ། ཀུ་ཏཱི་ར་ཀ ཀོ་ལ་ཀྵ། ཀོ་ལ་ཝ། ཀོ་ལ། ཀོ་ལ་པཉྩ། ཀོ་ལ་ཏ་ཐཱ། ཞེས་བྱ་བའི་
སྒྲས་སྐྱེས་པ་དང་བུད་མེད་ཅེས་པ་ལྟ་བུ་འཇིག་རྟེན་ལ་གྲགས་པའི་སྒྲ་ཡང་མ་ཡིན། བདེན་པ་བཞི་དང་དཀོན་
མཆོག་གསུམ་ཞེས་པ་ལྟ་བུ་བསྟན་བཅོས་ལ་གྲགས་པ་ཡང་མ་ཡིན། དེ་བཞིན་གཤེགས་པས་སློབ་དཔོན་ལ་མ་
ལྟོས་པར་གླེགས་བམ་བལྟས་པས་ཆོག་པར་འདོད་པ་རྣམས་འཁྲུལ་པ་བསྐྱེད་པའི་ཕྱིར་སྲོག་དང༌། ཐུར་སེལ་
དང༌། མཉམ་གནས་དང་། གྱེན་རྒྱུ་དང་། ཁྱབ་བྱེད་དང་། རྒྱུ་བ་དང༌། རྣམ་པར་རྒྱུ་བ་དང་། ཡང་དག་རྒྱུ་
བ་དང་། རབ་ཏུ་རྒྱུ་བ་དང་། ངེས་པར་རྒྱུ་བ་སྟེ་རླུང་བཅུ་ལ་བརྡར་མཛད་པར་གྱུར་པ་འདི་ནི་སྒྲ་ཇི་བཞིན་པ་མ་
ཡིན་པར་བརྗོད་དོ་ཞེས་སོ། །སློབ་དཔོན་ཟླ་གྲགས་ཀྱིས། དཀྱིལ་འཁོར་སྦྱིན་སྲེག ལས་རབ་འབྱམས་སྒྲུབ་
པའི་རྟོག་པ། དེ་རྣམས་ཀྱི་སྐབས་ཀྱི་སྤྱོད་པ་སོགས་སྟོན་པའི་ཚིག་གི་དོན་རྒྱས་པར་བཤད་པ་ཇི་བཞིན་གྱི་སྒྲ་
དང༌། དབང་པོ་རྟུལ་པོའི་སེམས་ཅན་ལ་ཆོས་ཀྱི་དེ་ཁོ་ན་ཉིད་གསལ་བར་སྟོན་པ་དགོངས་མིན་དང་། སྐལ་བ་
དམན་པའི་སེམས་ཅན་དྲང་བའི་དོན་དུ་ཟབ་མོའི་དོན་སྦས་ཏེ་བཤད་པ་དྲང་བའི་དོན་དུ་གང་གྱུར་དང་། སྒྲའི་བསྟན་
བཅོས་ལ་དགའ་བའི་དོན་དུ་སྒྲའི་རྣམ་གཞག་དང་མཐུན་པར་བཤད་པ་ཡི་གེའི་དོན་དང༌། མདོ་སོགས་ལ་ཞུགས་
པའི་འགྱོད་པ་བཟློག་པ་ཕ་རོལ་ཏུ་ཕྱིན་པ་སྤྱི་དང་། བསྐྱེད་རིམ་གྱི་སྤྱི་གཉིས་ནི་སྤྱིའི་དོན་དུ་བཤད་པ་སྟེ། དེ་དག་
ནི་ཚོགས་པ་ལ་ནི་བཤད་པར་འདོད། །ཀོ་ཊ་ཀྱུ་ལ་སོགས་པ་ཇི་བཞིན་སྒྲ་མིན། དྲང་དོན་སྟོན་པའི་ཚིག་གཅིག་ཉིད་
ལ་ཡང་དག་པའི་དོན་དུ་སྟོན་པར་བྱེད་པ་ངེས་དོན་དང༌། རིན་པོ་ཆེ་ལྟ་བུའི་གང་ཟག་ལ་ཆོས་ཀྱི་དེ་ཁོ་ན་ཉིད་སྟོན་པ་
ལ་འཇིག་རྟེན་དང་འགལ་བའི་ཚིག་གིས་གསུངས་པ་དེ་བཞིན་དགོངས་ཏེ་བཤད་པ་ཉིད། འདོད་ཆགས་ཆོས་ཀྱི་
སྦས་པ། ཀུན་རྫོབ་སྒྱུ་ལུས་ཀྱི་སྦས་པ། སེམས་གསུམ་གྱི་སྦས་པ་གསུམ་སྟོན་པ་སྦས་པ་དང་། འོད་གསལ་
དང་ཟུང་འཇུག་སྟོན་པ་མཐར་ཐུག་པ་སྟེ། དེ་དག་རྣམས་ནི་སློབ་མ་ལ་ནི་བཤད་པར་འདོད་དོ་ཞེས་སོ། །རྡོ་རྗེ་སྙིང་
འགྲེལ་ལས། དགྱེས་པའི་རྡོ་རྗེ་སོགས་ཀྱི་དོན་ནི། དགྱེས་པའི་རྡོ་རྗེའི་རྒྱུད་ལ་བརྟེན་ནས་བདེ་མཆོག་འཁོར་ལོ་
དང་ནི། རྡོ་རྗེ་གདན་བཞིའི་ཚིག་གི་དོན་ལེགས་པར་ཤེས་པར་འགྱུར་ཞིང་། དེ་བཞིན་དུ་བདེ་མཆོག་ཉུང་ངུ་ལེའུ་
ང་གཅིག་པའི་ཚིག་གིས། རྡོ་རྗེ་གདན་བཞི་དང་ནི་དགྱེས་པའི་རྡོ་རྗེ་ཤེས་པའོ་ཞེས་སོ། །རྒྱུད་སྡེ་སྤྱིའི་རྣམ་གཞག་
གི་སྐབས་སོ།། ༈ །།གསང་བ་འདུས་པའི་རྒྱུད་ཕྱི་མ་ལས། རྒྱུད་ནི་རྒྱུན་ཞེས་བྱ་བ་སོགས་ཀྱི་དོན་
ནི། རྒྱུད་ཀྱི་དོན་ནི་རྒྱུན་ཞེས་བྱ་བ་ཡིན་ཏེ། རྒྱུད་དེ་ཡང་དབྱེ་ན་རྣམ་པ་གསུམ་དུ་འགྱུར་རོ། །དེ་གང་ཞེ་
ན། ཐབས་རྒྱུད་ལ་གཞི་དང་། དེའི་རྒྱུ་རྒྱུད་ལ་དེའི་རང་བཞིན་དང་། འབྲས་རྒྱུད་ལ་མི་འཕྲོག་པའི་རབ་ཏུ་དབྱེ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
224
བའོ། །སེམས་ཀྱི་ཆོས་ཉིད་རང་བཞིན་གྱིས་འོད་གསལ་བ་དེ་བཞིན་གཤེགས་པའི་སྙིང་པོ་ནི་རང་བཞིན་
དང༌། རྣམ་པ་ཞེས་བྱ་བ་དོན་གཞན་མ་ཡིན་གྱི་སེམས་ཀྱི་རང་གི་ངོ་བོ་ཡིན་ལ། དེ་རྒྱ་རྒྱད་ཡིན་ཏེ། གཞི་སྨིན་
གྲོལ་གྱི་ལམ་འཁོར་བཅས་ནི་ཐབས་རྒྱུད་ཅེས་བྱ་བར་བརྗོད་དེ། གཞི་ཟེར་བའང་དེ་ལ་བརྟེན་ནས་འབྲས་རྒྱུད་སྐྱེ་བ་
དང་གནས་པའི་ཕྱིར་རོ། །དེ་བཞིན་དུ་གློ་བུར་གྱི་དྲི་མ་རྣམས་ཀྱིས་སྒྲིབ་པའམ་སྡུད་པའི་ཚུལ་གྱིས་དབྲོག་མི་ནུས་
པས་མི་འཕྲོགས་པ་འབྲས་བུའི་རྒྱུད་ཡིན་ཏེ། དེ་ལྟར་གསུམ་གྱིས་རྒྱུད་ཀྱི་བརྗོད་བྱའི་དོན་མཐའ་དག་བསྡུས་པའོ་
ཞེས་སོ། །སམྦུ་ཊིའི་དང་པོ་ལས། ཇི་སྲིད་ལུས་ལ་ཞེས་སོགས་ཀྱི་དོན་ནི། ཇི་སྲིད་ལུས་ཕུང་པོ་ལྔ་ལ་ངར་འཛིན་
པའི་ཚུལ་གྱིས་རྣམ་པར་གནས་པ་དེ་སྲིད་དུ་ཚུལ་མིན་ཡིད་ལ་བྱེད་པ་འབྱུང་ལ། དེ་ལས་ཉོན་མོངས་པའི་ཀུན་ནས་
ཉོན་མོངས་པ་འབྱུང་། དེ་ལས་ལས་ཀྱི་ཀུན་ནས་ཉོན་མོངས་པ་འབྱུང་བས་ལས་དང་ལས་མིན་པ་སོགས་པར་
འགྱུར་རོ། །ལས་སྦྱིན་སོགས་དགེ་བ་དང༌། སྲོག་གཅོད་སོགས་མི་དགེ་བའི་ལས་གང་ཅུང་ཟད་བྱས་པའི་ལས་ནི་
ཐམས་ཅད་བྱེད་དེ། དེ་ལས་འབྲས་བུ་སྐྱེ་བའི་ཀུན་ནས་ཉོན་མོངས་པ་འབྱུང་ངོ་ཞེས་སོ། །གུར་ལེའུ་དང་པོ་
ལས། སེམས་ཀྱི་རྡོ་རྗེ་སོགས་ཀྱི་དོན་ནི། སེམས་ཀྱི་རྡོ་རྗེ་སྟེ་སྟོང་པ་ཉིད་ལས་བྱུང་བའི་རིགས་དྲུག་གི་སེམས་
ཅན་མཚན་ཉིད་སྣ་ཚོགས་པའི་རང་བཞིན་ཅན་སེམས་ནི་རང་བཞིན་གྱིས་དག་ཀྱང་། རང་གི་བདག་དང་བདག་
གིར་འཛིན་པའི་རྣམ་རྟོག་གིས་སྐྱེ་བོ་དྲི་མས་ནག་པོར་བྱས་སོ། །དེའི་ཕྱིར་ཀུན་ཏུ་རབ་ཏུ་འབད་པས་སེམས་ཀྱི་རྡོ་རྗེ་
དེ་ཡིས་གློ་བུར་གྱི་དྲི་མ་རྣམས་སྦྱང་བར་བྱའོ། །དེ་སྦྱངས་པས་སེམས་དག་པ་ནི་བདེ་བ་ཡིན་ལ། མ་སྦྱངས་ན་
ཉོན་མོངས་པའི་དུག་གིས་ནི་རང་གཞན་གྱི་བདེ་དགེ་ཐམས་ཅད་འཕྲོག་པར་བྱེད་ཅེས་སོ། །གུར་ལས། ཇི་སྲིད་
སོགས་ཀྱི་དོན་ནི། ཇི་སྲིད་དཔེར་ན་འདུས་མ་བྱས་ཀྱི་ནམ་མཁའ་མི་འཇིག་པ། ནམ་མཁའ་ཇི་བཞིན་དེ་བཞིན་དུ་
སེམས་ཀྱི་ཆོས་ཉིད་ཀྱང་མི་འཇིག་ཅེས་དགོངས་སོ། །སམྦུ་ཊའི་བཅུ་པའི་དང་པོ་ལས། ཐོག་མར་དཀྱིལ་འཁོར་
སོགས་ཀྱི་དོན་ནི། རྡོ་རྗེ་ཐེག་པར་འཇུག་པ་ལ། དང་པོ་ཉིད་དུ་རང་རྒྱུད་སྨིན་པར་བྱེད་པ་ཞེས་བྱ་བ་ལམ་གྱི་སྣོད་དུ་
རུང་བ་ཞིག་དགོས་པས། ཐོག་མར་གདན་གསུམ་ཚང་བའི་དཀྱིལ་འཁོར་ཆེན་པོ་དེའི་རིགས་བསམ་གྱིས་མི་ཁྱབ་
པའི་ནང་ནས་སྙིང་གའི་ནི་སྟེ་ཐུགས་ཀྱི་རིགས་ནི་བླ་ན་མེད་པའི་རྒྱུད་ལས་བསྔགས་ཏེ་སེམས་དབང་དུ་གྱུར་ན་ལུས་
ངག་ཞར་ལ་འགྲུབ་པར་དགོངས་སོ། །དེས་ན་དེའི་དཀྱིལ་འཁོར་དུ་ཕྱི་འཇུག་ནང་འཇུག་དང་། རང་གི་དབང་
དང༌། སོགས་པ་དམ་ཚིག་དང་སྡོམ་པ་གཟུང་བ་རྒྱས་པར་བྱས་པ་ཡིས། རྡོ་རྗེ་སློབ་དཔོན་དུ་ནི་འགྲུབ་པར་
འགྱུར་ཞེས་སོ། །མཛོད་ལས། གང་ཞིག་གསུམ་ལ་སྐྱབས་འགྲོ་སོགས་ཀྱི་དོན་ནི། གང་ཞིག་དཀོན་མཆོག་
གསུམ་ལ་སྐྱབས་སུ་འགྲོ་སྟེ། དེ་གང་ཞེ་ན། སངས་རྒྱས་སུ་བྱེད་པའི་ཆོས་ཟད་མི་སྐྱེ་ཤེས་པར་འཁོར་དང་
བཅས་པའི་མི་སློབ་མའི་ལམ་བདེན་ནི་སངས་རྒྱས། དགེ་འདུན་དུ་བྱེད་པའི་ཆོས་ལམ་གྱིས་བདེན་པ་འཁོར་བཅས་
ནི་གང་ཟག་མི་སློབ་པ་དང་སློབ་པ་གཉིས་ཀའི་རྒྱུད་ལ་ཡོད་པ་དགེ་འདུན་དང་། མྱ་ངན་ལས་འདས་པ་སོ་སོར་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
225
བརྟགས་པའི་འགོག་པ་ནི་ཆོས་ཏེ། དེ་རྣམས་ལ་སྐྱབས་སུ་འགྲོ་ཞེས་པ་བྱེ་བྲག་སྨྲ་བའི་འདོད་པ་སྟེ། གྲུབ་མཐའ་
སྨྲ་བ་གཞན་གསུམ་གྱི་འདོད་པའང་ཤེས་པར་བྱའོ་ཞེས་སོ། །མདོ་སྡེ་རྒྱན་ལས། འཚེ་བ་དག་ནི་སོགས་ཀྱི་དོན་
ནི། འཚེ་བ་འོན་ལོང་ལ་སོགས་པ་དག་ནི་ཐམས་ཅད་རྣ་བས་སྒྲ་ཐོས་པ་ལ་སོགས་པ་བྱས་ཏེ་སྐྱོབ་པ་དང་། འཇིག་
ཚོགས་པཿ ཁའི་ཕུང་པོ་ཅན་རྣམས་ཉན་རང་གི་ཐེག་པས་ཡོངས་སུ་མྱ་ངན་ལས་འདའ་བར་བྱས་ཏེ་སྐྱོབ་པ་
དང་། ཐེག་པ་དམན་པར་ལྷུང་བའི་རིགས་མ་ངེས་པ་རྣམས་ཐེག་ཆེན་འཛིན་པའི་ཚུལ་གྱིས་སྐྱོབ་པ་དང་། ཐབས་
མ་ཡིན་པ་མུ་སྟེགས་ཀྱི་ལྟ་བ་ལ་གནས་པ་རྣམས་ཡང་དག་པའི་ལྟ་བ་ལ་འགོད་པའི་ཚུལ་གྱིས་སྐྱོབ་པ་དང་། ངན་
སོང་དུ་ལྷུང་བ་རྣམས་དེ་ལས་ཐར་བར་བྱས་ཏེ་སྐྱོབ་པའི་ཕྱིར་སྐྱབས་ཀྱི་དམ་པ་ཡིན་ནོ་ཞེས་སོ། །རྒྱུད་བླ་
ལས། སྤང་ཕྱིར་སོགས་ཀྱི་དོན་ནི། ལུང་གི་ཆོས་ནི་གཟིངས་དང་འདྲ་བ་ལམ་མངོན་པར་རྟོགས་ནས་སྤང་བྱ་ཡིན་
པའི་ཕྱིར་དང་། རྟོགས་པའི་ཆོས་ལམ་བདེན་ནི་འདུས་བྱས་ཡིན་ལ། དེ་ནི་བསླུ་བའི་ཆོས་ཅན་ཡིན་པའི་ཕྱིར་
དང༌། ཉན་ཐོས་ཀྱི་འགོག་བདེན་ནི་མདོ་སྡེ་པ་ལྟར་ན། མར་མེ་ཤི་བ་བཞིན་མེད་པའི་ཕྱིར། དགེ་འདུན་ནི་རང་
ཉིད་འཇིགས་དང་བཅས་པས་སྐྱབས་འཚོལ་བའི་ཕྱིར་ན་གོང་གི་ཆོས་རྣམ་པ་གཉིས་དང་འཕགས་པའི་ཚོགས་ནི་
གཏན་གྱི་སྟེ་མཐར་ཐུག་གི་སྐྱབས་མཆོག་མ་ཡིན་ཏེ། དམ་པའི་དོན་དུ་འགྲོ་བའི་མཐར་ཐུག་གི་སྐྱབས་ནི་སངས་
རྒྱས་ཉག་གཅིག་ཡིན་ནོ། །དེའི་རྒྱུ་མཚན་ཐུབ་པ་ནི་འདོད་ཆགས་དང་བྲལ་བའི་ཆོས་ཀྱི་སྐུ་ཅན་ཡིན་པའི་ཕྱིར་
དང༌། ཐེག་པ་གསུམ་གྱི་ཚོགས་ཀྱང་དེ་ཐོབ་པའི་མཐར་ཐུག་འགྱུར་བའི་ཕྱིར་ཞེས་སོ། །མཛོད་ལས། ཉན་ཐོས་
སྡེ་པ་ལ་ལ་དག་སོགས་ཀྱི་དོན་ནི། ཉན་ཐོས་སྡེ་པ་ལ་ལ་དག་སྟེ་ཉི་འོག་བྱེ་བྲག་ཏུ་སྨྲ་བ་དག ཁ་ཅིག་རྩ་བའི་ལྟུང་
བ་བཞི་གང་རུང་བྱུང་བ་ལས་སྡོམ་པ་གཏོང་བར་འདོད་ལ། གོས་དམར་བའི་སྡེ་པ་གཞན་དག དམ་ཆོས་ནུབ་པ་
ལས་བསླབ་པའི་མཚམས་དང་ལས་ཀྱི་མཐའ་ཐམས་ཅད་མེད་པར་འགྱུར་བས་གཏོང་ཞེས་ཟེར་ཞིང་། ཁ་ཆེ་བྱེ་
བྲག་ཏུ་སྨྲ་བ་རྣམས་ནི་ལྟུང་བ་འགའ་ཞིག་བྱུང་བ་ན་སྡོམ་པ་མཐའ་དག་གཏོང་བ་མེད་དེ། དཔེར་ན་མི་འགའ་ཞིག་
ལ་བུ་ལོན་ཡང་ཡོད། ནོར་ཡང་ཡོད་པ་བཞིན་གཉིས་སུ་འདོད་ལ། བཤགས་ན་བུ་ལོན་ཁྱེར་བ་བཞིན་ཚུལ་
ཁྲིམས་དང་ལྡན་པ་ཞེས་བྱའོ་ཞེས་སོ། །མདོ་ལས། ཐོས་པས་བྱེ་བྲག་སོགས་ཀྱི་དོན་ནི། ཐོས་པས་ཕྱི་ནང་གི་
གྲུབ་མཐའ་ལ་མཁས་པས་བླང་དོར་གྱི་བྱེ་བྲག་རྣམ་པར་ཤེས་པ་དང༌། ཐོས་པས་ཚུལ་ཁྲིམས་ཀྱི་བསླབ་པ་ཐོབ་
ནས་ཉེས་སྤྱོད་སྡིག་པ་ལས་ལྡོག་པར་བྱེད་པ་དང༌། ཐོས་པས་སེམས་ཀྱི་བསླབ་པ་ཐོབ་ནས་དོན་མ་ཡིན་པའི་འདོད་
པ་སྤོང་བ་དང༌། ཐོས་པས་ཤེས་རབ་ཀྱི་བསླབ་པ་ཐོབ་ནས་ཟག་པ་ཟད་པ་མངོན་དུ་བྱས་ཏེ་མྱ་ངན་ལས་འདས་པ་
ཐོབ་པའོ་ཞེས་སོ། །བདེན་པ་མཐོང་དང་ཞེས་སོགས་ཀྱི་དོན། བདེན་པ་མཐོང་བ་མཐོང་ལམ་གྱི་སྤང་བྱའི་ཉོན་
མོངས་པ་དང་། སྒོམ་པའི་ལམ་གྱི་སྤང་བྱའི་ཉོན་མོངས་སྤངས་པ་ལས་ཉོན་མོངས་པ་སྤངས་པ་ཞེས་བྱ་བར་བཤད་
དོ་ཞེས་སོ། །མཛོད་ལས། སྟོན་དང་བསེ་རུ་ཞེས་སོགས་ཀྱི་དོན་ནི། སྟོན་པ་སངས་རྒྱས་དང་། བསེ་རུ་ལྟ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
226
བུའི་རང་བྱང་ཆུབ་པ་གཉིས་ཏིང་ངེ་འཛིན་མི་གཡོ་བ་དང་གསལ་བའི་ཕྱིར་བསམ་གཏན་བཞི་པའི་མཐའ་ལ་བརྟེན་ཏེ་
སྟན་གཅིག་ཁོ་ན་ལ་ཀུན་ཏེ་ངེས་འབྱེད་ཆ་མཐུན་ནས་བཟུང་སྟེ། དགྲ་བཅོམ་པའི་བར་གྱི་རྟོགས་པ་མངོན་དུ་བྱེད་
ལ། དེའི་གོང་དུ་སྟེ་སྐྱེ་བ་སྔ་མ་ལ་ཐར་པ་ཆ་མཐུན་བསྐྱེད་དགོས་སོ་ཞེས་སོ། །མཛོད་ལས། སངས་རྒྱས་
ཐམས་ཅད་ཚོགས་དང་ནི་སོགས་ཀྱི་དོན་ནི། སངས་རྒྱས་ཐམས་ཅད་རྒྱུ་གསུམ་གྱིས་མཉམ་སྟེ། སྔོན་གྱི་ཚོགས་
གཉིས་འགྲུབ་པ་དང་ནི། ཆོས་སྐུ་ཡོངས་སུ་འགྲུབ་པ་དང་། གདུལ་བྱར་གྱུར་པའི་འགྲོ་བའི་དོན་སྤྱོད་པས་མཉམ་
པ་ཉིད་དེ། སྐུ་ཚེའི་རིང་ཐུང་དང་། རྒྱལ་རིགས་དང་བྲམ་ཟེའི་རིགས་ལྟ་བུའི་རིགས་དང་། འོད་སྲུང་དང་ཤཱཀྱ་
ཐུབ་པ་ལ་སོགས་པ་གདུང་ཐ་དད་དེ། དེ་གཉིས་གཅིག་ཏུ་བྱས་པ་དང་། སྐུ་བོང་ཆེ་ཆུང་གི་ཚད་ཀྱིས་མིན་ཏེ་མི་
མཉམ་ཞེས་སོ། །སློབ་དཔོན་དབྱིག་གཉེན་གྱིས་རྣམ་བཤད་རིག་པ་ལས། མདོ་དོན་སྨྲ་བ་སོགས་ཀྱི་དོན་
ནི། མདོ་དོན་སྨྲ་བ་དག་གིས་ནི་ཐོག་མར་མདོའི་དགོས་པ་ཕུན་སུམ་ཚོགས་པ་བརྗོད་ན། དེ་ཐོས་ནས་ཉན་པ་དང་
འཛིན་པ་ལ་འབད་པ་བྱེད་པར་འགྱུར་བས་དགོས་པའི་དོན་བསྟན། དེའང་བསྡུས་དོན་ལས་རྟོགས་པས་མདོའི་དབུ་
ཞབས་ཀྱི་དོན་བསྡུས་པས་བསྡུས་པའི་དོན་དང་བཅས་པ་བསྟན་པ་དང༌། དེའང་ཚིག་དོན་ལ་བརྟེན་ནས་རྟོགས་
པས་མིང་གི་རྣམ་གྲངས་ཀྱི་བཤད་པ། མཚན་ཉིད་ཀྱི་བཤད་པ། ངེས་ཚིག་གི་བཤད་པ། རབ་ཏུ་དབྱེ་བའི་བཤད་
པའི་སྒོ་ནས་ཚིག་དོན་དང་བཅས་པ་དང་། དེ་དག་གི་དོན་སྔ་ཕྱི་དང་། གོ་རིམ་སྔ་ཕྱིའི་འབྲེལ་བསྒྲིགས་པའི་
མཚམས་སྦྱར་བ་དང་བཅས་པ་དང་། སྒྲ་དོན་ལ་རྩོད་པའི་རྒོལ་བ་བཀོད་ནས་དེ་ལན་གྱིས་ངེས་པར་བྱས་པས་
རིགས་པ་དང་འགལ་བ་དང༌། ངག་སྔ་ཕྱིའི་འགལ་བ་སྤོང་བ་བརྒལ་ལན་དང་བཅས་ཏེ་བསྙད་པར་བྱའོ་ཞེས་
སོ།། ༈ །།དགོངས་པ་ངེས་འགྲེལ་ལས། ལེན་པའི་རྣམ་པར་ཤེས་པ་སོགས་ཀྱི་དོན་ནི། དང་པོ་ལུས་
ལེན་པ་དང་། བླངས་ཟིན་མི་འབྲལ་བར་གནས་པར་བྱེད་པས་ལེན་པའི་རྣམ་པར་ཤེས་པ་ཞེས་བྱ་ལ། དེའི་རྣམ་
སྨིན་འཇིག་རྟེན་གྱི་མཁས་པ་རྣམས་ཀྱིས་ཀྱང་གཏིང་དཔག་དཀའ་བའི་ཕྱིར་ཟབ་ཅིང་། ས་བོན་གྱི་གནས་སྐབས་དེ་
རྗེས་སུ་མེད་པས་དེ་ཉིད་དང་གཞན་དུ་བརྗོད་པར་བྱ་བ་མེད་པ་ཉིད་ཀྱིས་ཉན་ཐོས་རྣམས་ཀྱིས་ཀྱང་བརྟག་པར་དཀའ་
བའི་ཕྱིར་ཕྲ་ལ། ཕུང་སྐྱེ་ཁམས་གསུམ་གྱི་ས་བོན་ཐམས་ཅད་ཆུ་བོའི་ཀླུང་རྒྱུན་མི་ཆད་པ་བཞིན་དུ་ཀུན་གཞི་སྐད་
ཅིག་མ་བརྒྱུད་པ་རྒྱུན་མི་ཆད་པའི་ཚུལ་གྱིས་འབབ་པ་འདི་འཁོར་བ་ཇི་སྲིད་པར་གནས་པའི་ཕྱིར། བདག་ཏུ་རྟོག་
པར་འགྱུར་ན་མི་རུང་ཞེས། འདི་ནི་བྱིས་པ་ཉན་ཐོས་རྣམས་ལ་ངས་གསལ་བར་མ་བསྟན་ནོ་ཞེས་སོ། །ཆོས་
མངོན་པའི་མདོ་ལས། ཐོག་མ་མེད་པའི་དུས་ཀྱི་སོགས་ཀྱི་དོན་ནི། གློ་བུར་བ་མ་ཡིན་གྱི་གདོད་མ་ནས་ཡོད་པས་
ན་ཐོག་མ་མེད་པའི་དུས་ཀྱི་ཞེས་བྱ་ལ། དབྱིངས་ནི་རྒྱུ་སྟེ་ས་བོན་ནོ། །དེ་ནི་ཀུན་ནས་ཉོན་མོངས་པའི་ཆོས་རྣམས་
ཀྱི་གནས་སམ་རྟེན་ཡིན་ཏེ། དེ་ཡོད་པས་ན་སྐྱེ་བའི་ཀུན་ཉོན་དམྱལ་སོགས་འགྲོ་བ་ཀུན་ཡོད་པར་འགྱུར་ཞིང་། དེ་
ལོག་པའི་མྱ་ངན་ལས་འདས་པའང་འཐོབ་པར་འགྱུར་རོ་ཞེས་སོ། །སུམ་ཅུ་པ་ལས། དེ་ལ་ཀུན་གཞིའི་རྣམ་ཤེས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
227
སོགས་ཀྱི་དོན་ནི། རྣམ་ཤེས་གསུམ་ཡོད་པ་དེ་ལ་ཀུན་གཞིའི་རྣམ་ཤེས་ནི། དེ་ལ་ཆོས་ཐམས་ཅད་འབྲས་བུའི་
དངོས་པོར་འཇུག་ཅིང་འབྲེལ། དེ་ཆོས་ཐམས་ཅད་ལ་རྒྱའི་དངོས་པོར་འཇུག་ཅིང་འབྲེལ་བས་ཀུན་གཞི་
དང༌། རྣམ་པར་ཤེས་པར་བྱེད་པས་རྣམ་ཤེས། ཁམས་དང་འགྲོ་བ་དང་སྐྱེ་གནས་དང་རིགས་ཐམས་ཅད་དུ་དགེ་
མི་དགེའི་རྣམ་པར་སྨིན་པ་ཡིན་པས་རྣམ་སྨིན། ཆོས་རྣམས་ཀྱི་ས་བོན་གྱི་གནས་ཡིན་པས་ས་བོན་ཐམས་ཅད་པ་
ཞེས་གསུངས་པ་དང་། ཀུན་གཞི་དེ་ནི་འཁོར་བ་ཇི་སྲིད་པར་སྐད་ཅིག་རེ་རེ་ཞིང་རྒྱུ་དང་འབྲས་བུའི་ཚུལ་དུ་རྒྱུན་མི་
ཆད་པར་འབྱུང་བས་རྒྱུན་འབབ་ཆུ་བོས་རྩྭ་ཤིང་སོགས་བསྡུས་ནས་རྒྱ་མཚོར་འབབ་པ་བཞིན་ཀུན་གཞིས་ཀྱང་རིག་
པ་དང་ཡིད་བྱེད་སོགས་བསྡུས་ནས་འཁོར་བར་འཇུག་ལ། དགྲ་བཅོམ་པ་ཐོབ་པ་ཉིད་ན་དེ་ལྡོག་གོ་ཞེས་སོ། །
ཐེག་བསྡུས་ལས། ཡི་དྭགས་སོགས་ཀྱི་དོན་ནི། ཆུའི་དངོས་པོ་ལྟ་བུ་གཅིག་ལའང་། ཡི་དྭགས་ལ་རྣག་
ཁྲག དུད་འགྲོ་ཀླུ་སོགས་ལ་གནས། མི་རྣམས་ལ་ཆུ་དང༌། ལྷ་རྣམས་ལ་བདུད་རྩི་སོ་སོར་རིགས་རིགས་
སུའོ། །དངོས་པོ་གཅིག་ལའང་ཡིད་ལ་ནི་ཐ་དད་དུ་སྣང་བའི་ཕྱིར། ཕྱི་རོལ་གྱི་དོན་མ་གྲུབ་པར་བསྟན་པ་ཡིན་
ཞེས་སོ། །དགོངས་པ་ངེས་འགྲེལ་ལས། ཆོས་རྣམས་ངོ་བོ་ཉིད་མེད་སོགས་ཀྱི་དོན་ནི། ཆོས་རྣམས་ངོ་བོ་ཉིད་
མེད་ཆོས་རྣམས་མ་སྐྱེས་དང་། །ཆོས་རྣམས་ལ་འགགས་ཆོས་རྣམས་ཐམས་ཅད་གདོད་ནས་ཞི། །ཆོས་རྣམས་
ཐམས་ཅད་རང་བཞིན་མྱ་ངན་འདས་པར་ནི། །གསུངས་པ་འདི་རྣམས་ལ། དགོངས་པ་མེད་པར་མཁས་པ་སུ་
ཞིག་སྨྲ་བར་བྱེད་དེ་མི་སྨྲའོ། །འོ་ན་དགོངས་པ་གང་ཞེ་ན། མཚན་ཉིད་གསུམ་ལ་དགོངས་ཏེ། ཀུན་བཏགས་ནི་
མིང་དང་བརྡར་བཏགས་པ་ཙམ་ཡིན་གྱི་རང་གི་མཚན་ཉིད་དུ་མ་གྲུབ་པས་མཚན་ཉིད་ཀྱིས་ངོ་བོ་ཉིད་མེད། གཞན་
དབང་ནི་རྐྱེན་གྱི་སྟོབས་ཀྱིས་བྱུང་བ་ཡིན་གྱི་བདག་ཉིད་ཀྱིས་བྱུང་བ་མིན་ལ། དེའང་ཀུན་རྫོབ་བདེན་པ་སྒྱུ་མ་ཙམ་
དུ་ཡོད་པས་སྐྱེ་བ་ངོ་བོ་ཉིད་མེད། ཡོངས་གྲུབ་ནི་ཆོས་ཐམས་ཅད་ཀྱི་ངོ་བོ་ཉིད་མེད་པས་རབ་ཏུ་ཕྱེ་ལ། དེ་ཉིད་ཀ་
དོན་དམ་པའི་བདེན་པ་ཡིན་པའི་ཕྱིར། དོན་དམ་ངོ་བོ་ཉིད་མེད་དོ་ཞེས་ངས་བཤད་དོ། །མཁས་པ་གང་ཞིག་གང་
ལ་ལྟོས་ནས་ངོ་བོ་ཉིད་མེད་པ་སོགས་ཀྱི་དགོངས་པ་འདི་དག་ཤེས་པ་ནི་རབ་ཏུ་ཉམས་པར་འགྱུར་བའི་ལམ་དུ་དེ་མི་
འགྲོ་ཞེས་སོ། །ཐེག་བསྡུས་ལས། བཟང་དང་སྨོན་པའི་སྟོབས་ཅན་སོགས་ཀྱི་དོན་ནི། གྲངས་མེད་གསུམ་གྱི་
མགོ་ཇི་ཙམ་ན་བརྩོམ་ན། མི་མཐུན་ཕྱོགས་ཀྱིས་ཟིལ་གྱིས་མི་ནོན་པའི་དགེ་བ་བཟང་པོ་དང་། རྟག་ཏུ་དགེ་བའི་
བཤེས་གཉེན་དང་འཕྲད་པའི་སྨོན་པའི་སྟོབས་ཅན་དང་། མི་དགེ་བའི་གྲོགས་པོས་བཟློག་ཀྱང་མི་བཟློག་པའི་བྱང་
ཆུབ་ཀྱི་སེམས་བརྟན་པོ་དང་། མཐོང་བའི་ཆོས་དང་ཚེ་ཕྱི་མ་ལ་དགེ་ཆོས་འཕེལ་བ་དང་ཡོངས་སུ་མི་ཉམས་
ཤིང༌། ཡོན་ཏན་ཅུང་ཟད་ལ་ཆོག་པར་མི་འཛིན་པར་ཁྱད་པར་དུ་འགྲོ་བ་ཡི་ཆོས་བཞི་པོ་ཐོབ་ནས་བྱང་ཆུབ་སེམས་
དཔའི་གྲངས་མེད་གསུམ་ཀུན་ཏུ་བརྩོན་པར་མཛད་ཅེས་སོ། །ཐེག་བསྡུས་ལས། དེ་ཡི་ཕྱིར་ན་འཁོར་བ་ནི། །
སོགས་ཀྱི་དོན་ནི། གཞན་དབང་དེ་མྱ་ངན་ལས་འདས་པར་གནས་གྱུར་ནས། འཁོར་བའི་ཆོས་ཐམས་ཅད་ལ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
228
དབང་འབྱོར་པས་གང་ལ་གང་འདུལ་གྱི་ཐབས་སྣ་ཚོགས་ཀྱིས་གདུལ་བྱ་རྣམས་ཐེག་པ་གསུམ་ལ་འགོད་པ་དེའི་
ཕྱིར་ན་འཁོར་བ་ནི་སྟོང་པ་མ་ཡིན་ཏེ། གང་ཟག་གི་བདག་མེད་ཙམ་རྟོགས་ཤིང་འཁོར་བ་ལ་རྒྱབ་ཀྱིས་ཕྱོགས་པ་
རྣམས་ནི་འཁོར་བ་སྟོང་པ་ཡིན་པའི་ཕྱིར་རོ། །ཡང་ཀུན་ནས་ཉོན་མོངས་པའི་ཆར་གཏོགས་པ་མཐའ་དག་ལོག་
པས་འཁོར་བ་མི་སྟོང་པའང་མིན། རྒྱུ་མཚན་གཉིས་པོ་དེའི་ཕྱིར་ན་རིམ་པ་བཞིན་མྱ་ངན་ལས་འདས་པའང་ཐོབ་པ་
མིན་ལ་མི་འཐོབ་པའང་མ་ཡིན་ཞེས་བྱའོ་ཞེས་སོ། །རྩ་ཤེར་ལས། སངས་རྒྱས་རྣམས་ཀྱིས་ཆོས་བསྟན་པ་
སོགས་ཀྱི་དོན་ནི། སངས་རྒྱས་བཅོམ་ལྡན་འདས་རྣམས་ཀྱིས་ཆོས་བསྟན་པ་ནི། བདེན་པ་གཉིས་ལ་ཡང་དག་
བརྟེན་ནས་འཇུག་གོ །དེ་གཉིས་གང་ཡིན་ན། ཕུང་པོ་ལ་བརྟེན་ནས་བཏགས་པའི་གང་ཟག་ནི་འཇིག་རྟེན་དངོས་
པོའི་དེ་ཁོ་ན་ཉིད་མི་ཤེས་པས་གནས་ལུགས་ལ་འགེབས་ཤིང་ཀུན་ནས་སྒྲིབ་པས་ཀུན་རྫོབ། རབ་རིབ་དང་ལིང་
ཐོག་ལ་སོགས་པ་མཐོང་བ་ཕྱིན་ཅི་ལོག་མ་ཡིན་གྱི་དངོས་པོ་ཇི་ལྟར་གནས་པ་བཞིན་ཡིན་པས་བདེན་པ་དང་། དོན་
དམ་པ་ནི་གཞན་ལས་ཤེས་པ་མ་ཡིན་ཞིང་། ཞི་བ་དང་འཕགས་པ་རྣམས་ཀྱིས་སོ་སོ་རིག་པར་བྱ་བ་དང་། སྤོས་
པ་ཐམས་ཅད་ལས་འདས་པ་སྟེ། དོན་ཡང་དེ་ཡིན་ལ། དམ་པ་ཡང་དེ་ཡིན་པས་དམ་པའི་དོན་གྱི་བདེན་པའོ་ཞེས་
སོ། །བཅོམ་ལྡན་འདས་ཀྱིས་ཆོས་གང་སོགས་ཀྱི་དོན་ནི། བཅོམ་ལྡན་འདས་ཀྱིས་མདོ་ལས་དགེ་སློང་དག་ཆོས་
གང་ཞིག་འདུས་བྱས་བསླུ་བའི་ཆོས་གང་ཡིན་པ་དེ་ནི་རྫུན་པ་ཡིན་ལ་ཞེས་གསུངས་པའི་ཕྱིར་ན། འདུས་བྱས་
ཐམས་ཅད་བསླུ་བའི་ཆོས་ཅན་ཡིན་ལ། བསླུ་བ་ཡིན་པ་དེས་ན་ཆོས་རྫུན་པ་ཡིན་ཞེས་བྱའོ་ཞེས་སོ། །མྱ་ངན་ལས་
འདས་པ་དངོས་པོ་ཡོད་པ་སོགས་ཀྱི་དོན་ནི། དམིགས་པ་ཅན་དག་འདི་ལྟར་མྱ་ངན་ལས་འདས་པ་དངོས་པོར་ཡོད་
པའོ་སྙམ་ན། མྱ་ངན་ལས་འདས་པ་དངོས་པོ་མེད་པའང་མ་ཡིན་ན་དེ་དངོས་པོ་ག་ལ་ཡོད་དེ་མ་ཡིན་ནོ། །འོ་ན་
མྱང་འདས་གང་ཞེ་ན། དངོས་པོ་དང་དངོས་པོ་མེད་པ་ཡོངས་སུ་ཤེས་པ་ནི་དངོས་པོ་དང་དངོས་པོ་མེད་པ་འཛིན་པ་
ཡིན་ལ། དེ་དག་ནི་ཡུལ་དུ་མ་བྱས་ཏེ་དངོས་པོ་དང་དངོས་པོ་མེད་པ་ལ་སོགས་པ་མཐར་འཛིན་ཟད་ཅིང་ཉེ་བར་ཞི་
བ་ནི་མྱ་ངན་ལས་འདས་པ་ཞེས་བྱའོ་ཞེས་སོ། །སློབ་དཔོན་ཀླུ་སྒྲུབ་ཀྱིས། འཁོར་བ་མྱ་ངན་ལས་འདས་པ་སོགས་
ཀྱི་དོན་ནི། ཆོས་ཐམས་ཅད་རང་བཞིན་སྟོང་པ་ཉིད་རྟོགས་པ་ནི་དེ་ཁོ་ན་ཉིད་རྟོགས་པ་ཡིན་ལ། དེ་རྟོགས་པ་ནི་མ་
རྨོངས་པ་ཡིན་པས་དེ་ལ་འཁོར་བ་ལ་མི་གནས་པ་ཞེས་བྱ་སྟེ། འཁོར་བའི་རྒྱུ་རྨོངས་པ་ཡིན་པའི་ཕྱིར་རོ། །དེ་ཁོ་
ན་ཉིད་རྟོགས་ནས་མ་རྟོགས་པའི་འགྲོ་བ་ལ་སྙིང་རྗེ་ཆེན་པོ་ངང་གིས་འབྱུང་ཞིང་། དེས་སེམས་ཅན་གྱི་དོན་དུ་
འཁོར་བར་གནས་པས་མྱ་ངན་ལས་འདས་པའི་མཐའ་ལ་བདག་ཉིད་ཆེན་པོ་དེ་མི་གནས་པས། རྒྱུ་མཚན་གཉིས་པོ་
དེས་ན་སངས་རྒྱས་རྣམས་ཀྱི་ནི་མི་གནས་མྱ་ངན་འདས་པ་ཞེས་འདིར་བཤད་ཅེས་གསུང་ཞིང་། བྱམས་པ་མགོན་
པོས་ཀྱང༌། ཤེས་པས་སྲིད་ལ་མི་གནས་ཤིང༌། །སྙིང་རྗེས་ཞི་ལ་མི་གནས་དང༌། །ཞེས་གསུང་ངོ༌། །སམྦ་
ཊའི་གཉིས་པའི་དང་པོ་ལས། སྐྱབས་སུ་འགྲོ་བའི་རིམ་པ་ཡིས། །སོགས་ཀྱི་དོན་ནི། གསུམ་ལ་སྐྱབས་སུ་འགྲོ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་པའི་ཉི་མ།
229
བ་དང༌། སོ་སོར་ཐར་པའི་སྡོམ་པ་དང༌། སེམས་བསྐྱེད་དང་བྱང་ཆུབ་སེམས་པའི་སྡོམ་པ་དང༌། དབང་དང་
དམ་ཚིག་ལ་སོགས་པའི་རིམ་པ་ཡིས་སློབ་མ་དེའི་རྒྱུད་ཤིན་ཏུ་ལེགས་པར་སྦྱངས་ནས་ནི། སྔགས་དང་རྒྱུད་ཀྱི་
རིམ་པ་ཡིས། །སྦྱངས་ནས་དེ་ཉིད་གསང་བ་ཡི། །སྔགས་དང་རྒྱུད་ཀྱི་རིམ་ཀུན་བསྔགས། །འདི་དངོས་སུ་རིག་
མའི་སྐབས་སུ་བསྟན་ཀྱང་ཤུགས་ལ་གཞན་ཡང་བསྟན་ཏོ་ཞེས་སོ། །མདོ་སྡེ་རྒྱན་ལས། གྲོགས་སྟོབས་སོགས་
ཀྱི་དོན་ནི། ཡང་དག་པར་བླང་བ་བརྡ་ལས་བྱུང་བའི་སེམས་བསྐྱེད་ནི། གྲོགས་དགེ་བའི་བཤེས་གཉེན་གྱིས་ཟིན་
པའི་སྟོབས་དང་། རྒྱུ་རང་བཞིན་དུ་གནས་པའི་རིགས་ཀྱི་སྟོབས་དང་། དགེ་བའི་རྩ་བ་རིགས་རྒྱས་པའི་སྟོབས་
དང༌། ཐེག་ཆེན་གྱི་ཆོས་ཐོས་པའི་སྟོབས་དང་། ཚེ་འདིར་ཐོས་བསམ་སོགས་དགེ་བ་གོམས་པར་བྱས་པ་ལས་སྐྱེ་
བ་ཡང་ཡོད་ལ། དེ་ཡང་དང་པོ་མི་བརྟན་པ་དང༌། དེ་ནས་བཞི་བརྟན་པའོ་ཞེས་སོ། །སམྦུ་ཊའི་བརྟག་པ་དང་
པོའི་རབ་བྱེད་དང་པོ་ལས། འཁོར་བའི་རྒྱ་མཚོ་སོགས་ཀྱི་དོན་ནི། འཁོར་ཞིང་སྐྱེ་བས་ན་འཁོར་བ་སྟེ་ལས་ཀྱིས་
འཕངས་པའི་སྐྱེ་བའི་རྒྱན་ཡིན་ལ། དེ་ནི་རྒྱ་མཚོ་དང་འདྲ་བས་རྒྱ་མཚོ་སྟེ་རྒྱ་མཚོ་ལས་ཆུ་བོ་བཞི་འབབ་ཅིང་
རླབས་ཀྱིས་གཡོ་བ་དང་། ཆུ་སྲིན་ལ་སོགས་པས་གང་ཞིང་བར་ཆད་ཀྱི་ཆོས་མང་བ་དང་། གཏིང་དཔག་དཀའ་
ཞིང་བརྒལ་བར་དཀའ་བ་བཞིན་དུ། འཁོར་བ་དེའང་སྐྱེ་བ་ལ་སོགས་པའི་ཆུ་བོ་བཞིས་གཡེང་བ་དང་། ཉོན་
མོངས་པའི་ཆུ་སྲིན་ལ་སོགས་པས་གང་ཞིང༌། སྡུག་བསྔལ་སྣ་ཚོགས་ཀྱིས་གཙེས་པ་དང༌། བརྒལ་བར་དཀའ་
བས་རྒྱ་མཚོ་དང་ཆོས་མཚུངས་ལ། དེ་ལྟ་བུའི་འཇིགས་པ་ལས་བརྒལ་ནས་མྱ་ངན་ལས་འདས་པའི་སྐམ་ས་བདེ་
བར་འགྲོ་བའི་སེམས་ཀྱིས་ནིའོ། །དེ་ལས་བདག་ཐར་བ་ཁོ་ནས་མི་ཕན་ཏེ། སྙིང་རྗེ་ཆེན་པོའི་སེམས་ཀྱིས་འཁོར་
བའི་རྒྱ་མཚོའི་དབུས་སུ་བྱིངས་བའི་ཁམས་གསུམ་གྱི་ལུས་ཅན་རྣམས་བརྒལ་བར་མཚོན་པ་སྟེ་བསྒྲལ་བར་འདོད་
པའི་བླ་མེད་བྱང་སེམས་ཏེ། དེའང་མ་བསྒྲལ་པ་བསྒྲལ་བར་འདོད་པ་སོགས་བཞིར་གསུངས་པའོ་ཞེས་སོ། །
སམྦུ་ཊའི་གསུམ་པའི་བཞི་པ་ལས། ཇི་ལྟར་དུས་གསུམ་མགོན་པོ་རྣམས་སོགས་ཀྱི་དོན་ནི། ཇི་ལྟར་འདས་མ་
འོངས་ད་ལྟར་ཏེ་དུས་གསུམ་དུ་བྱོན་པའི་སངས་རྒྱས་བྱང་སེམས་རྣམས་ནི་མགོན་དུ་བྱ་བར་འོས་པས་མགོན་པོ་
སྟེ། དེ་རྣམས་ཀྱིས་རང་བཞིན་གྱི་དོན་ཕུན་སུམ་ཚོགས་པའི་བྱང་ཆུབ་ཀྱི་ཆེད་དུ་ནི་ངེས་པར་བསྐྱེད་པར་མཛད་པའི་
སྨོན་པ་བྱང་ཆུབ་ཀྱི་སེམས་ནི་བླ་ན་མེད་པ་དམ་པ། བདག་གིས་ཀྱང་བསྐྱེད་པར་བགྱི་སྟེ་དེའི་ངོ་བོ་བདག་ཉིད་
སངས་རྒྱས་སུ་གྱུར་ནས་སེམས་ཅན་ཐམས་ཅད་དེ་ལ་འགོད་པར་འདོད་པའོ་ཞེས་པ་དང་། འཇུག་པའི་སེམས་
བསྐྱེད་ནི། དེའི་ཐབས་སུ་བྱང་ཆུབ་སེམས་དཔའི་བསླབ་བྱ་ལ་སློབ་པར་འདོད་པ་སྟེ། བསླབ་བྱའང་གསུམ་དུ་
འདུས་ཏེ། དེ་ཉིད་ལས་སེམས་ཅན་ལ་གནོད་པ་གཞི་དང་བཅས་པ་སྤོང་བ་སྡོམ་པའི་ཚུལ་ཁྲིམས་ཀྱི་བསླབ་པ་
དང༌། ཕ་རོལ་ཏུ་ཕྱིན་པ་དྲུག་ལ་སོགས་པ་དགེ་བའི་ཆོས་ཇི་སྙེད་པ་ལ་སློབ་པ་དགེ་བའི་ཆོས་ནི་སྡུད་པའི་ཚུལ་
ཁྲིམས་དང་། བྱང་ཆུབ་སེམས་དཔའ་སེམས་ཅན་ལ་ཕན་པ་དང་བདེ་བ་གཉིས་ཀ་སྒྲུབ་ཅིང་དེ་གཉིས་འགལ་བའི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
230
ཚེ་ནི་ཕན་པ་ཁོ་ན་བྱེད་པ་སེམས་ཅན་དོན་བྱེད་ཀྱི་ཚུལ་ཁྲིམས་གསུམ་སོ་སོར་བརྟན་པོར་གཟུང་བར་བྱ་ཞེས་སོ། །
སམྦུ་ཊའི་བརྟག་པ་གཉིས་པའི་དང་པོ་ལས། སྔགས་ཀྱི་ལམ་ནི་སོགས་ཀྱི་དོན་ནི། སྔགས་ཀྱི་ལམ་ནི་རྗེས་བཙལ་
བས་ཏེ་རྗེས་སུ་འབྲངས་ནས། གསང་སྔགས་ཀྱི་སྒོར་སྤྱད་པ་སྤྱོད་པར་འདོད་པ་རྣམས་གང་གི་ཚེ་རྒྱའི་དུས་ན་སློབ་
དཔོན་དབང་གི་ཆོ་ག་དང་། སྦྱང་གཞི་སྦྱོང་བྱེད་ངོ་སྤྲོད་པ་ལ་མཁས་པས་དབང་བསྐུར་བས་དབང་བསྐུར་དགོས་
པ་ལྟར། སློབ་མ་སྨིན་པར་བྱེད་པའི་སྔོན་དུ་ཡང་བླང་བའི་ཡུལ་ཕྱོགས་བཅུའི་སངས་རྒྱས་ཀུན་ཡིད་ཀྱིས་མངོན་
སུམ་དུ་དམིགས་ནས་མདུན་བསྐྱེད་ཀྱི་དཀྱིལ་འཁོར་དང་བླ་མ་ཐ་མི་དད་པའི་བདེ་བར་གཤེགས་པའི་གནས་སུ་
འཇིག་རྟེན་ཁམས་ནི་མཐའ་ཡས་སུ། དགོས་པ་རང་བྱིན་གྱིས་རླབས་པའི་གནས་ཐོབ་ནས་ཏེ་རང་གི་ལྷ་ལས་
དབང་ཐོབ་པས་རང་གི་ལུས་ངག་ཡིད་གསུམ་གྱི་དྲི་མ་དག་སྟེ་སྐུ་གསུང་ཐུགས་རྡོ་རྗེར་བྱིན་གྱིས་བརླབ་པའི་
ཕྱིར། དམ་ཚིག་ཉམས་ཀྱིས་དོགས་པས་འཇིགས་པ་ཡིས། གང་ཟག་སློབ་དཔོན་བློ་དང་ལྡན་པས་སློབ་མ་ལ་ཇི་
ལྟར་བསྐུར་བ་ཇི་བཞིན་དུ་དབང་བླང་ཞེས་སོ། །སམྦུ་ཊི་ལས། དང་པོར་སྟོང་ཉིད་སོགས་ཀྱི་དོན་ནི། ཕྱག་རྒྱ་
ཆེན་པོ་དངོས་གྲུབ་ཀྱི་གོ་འཕང་འཐོབ་པར་བྱེད་པའི་ཐབས་ཀྱི་མངོན་པར་རྟོགས་པ་རྣམས་ཀྱི་སྔོན་དུ་རྟོགས་པའི་ལྟ་
བ་འདི་འགྲོ་དགོས་པས་ན། དང་པོར་སྟོང་ཉིད་ཅེས་བྱ་བ་ཡུལ་རང་བཞིན་གྱིས་མ་གྲུབ་པ་རྟེན་འབྲེལ་ཙམ་
སྟེ། བསམ་པ་སྟེ་གཅིག་དང་དུ་བྲལ་ལ་སོགས་པའི་རིགས་པས་རང་བཞིན་མེད་པར་ཤེས་ནས་ནི། ལུས་ཅན་
རྣམས་ཀྱི་མཚན་མ་འཛིན་པའི་དྲི་མ་བཀྲུ་ཞེས་སོ། །སྡད་པ་ལས། སྦྱིན་པ་སྦྱིན་པའི་སོགས་ཀྱི་དོན་ནི། ཕར་ཕྱིན་
གཞན་ལྔ་ཤེར་ཕྱིན་ལ་རག་ལས་པའི་ངོ་བོ་ཡིན་པའི་ཕྱིར། སྦྱིན་པ་སྦྱིན་པའི་སྔོན་དུ་འགྲོ་བ་སྟེ་རྒྱུར་གྱུར་པ་ནི་ཤེས་
རབ་སྟེ། དེར་མ་ཟད་ཚུལ་ཁྲིམས་དང་། བཟོད་པ་དང་། བརྩོན་འགྲུས་དང་། བསམ་གཏན་བསྒོམ་པ་ལའང་
སྔོན་དུ་འགྲོ་དགོས་པ་དེ་བཞིན་ནོ། །དེའི་རྒྱུ་མཚན་ཤེས་རབ་ཀྱིས་མ་ཟིན་ན་སྦྱིན་སོགས་ཕར་ཕྱིན་དུ་མི་འཐད་པའི་
ཕྱིར་རོ། །དགེ་བའི་ཆོས་ཆུད་མི་གསན་པ་སྟེ་སེར་སྣ་ལ་སོགས་པས་ཟིལ་གྱིས་མི་ནོན་པར་བྱ་བའི་ཕྱིར། དངོས་
གཞི་དང་མཇུག་གི་གནས་སྐབས་དག་ཏུ་ཤེས་རབ་ཀྱི་ཡོངས་སུ་ཟིན་པ་ཡིན་ལ་ཤེས་རབ་འདི་ནི་སྦྱིན་པ་ལ་སོགས་
པའི་ཆོས་རྣམས་ཐམས་ཅད་ཕ་རོལ་ཏུ་ཕྱིན་པའི་ཚུལ་གཅིག་ཏུ་སྟོན་པར་བྱེད་དོ་ཞེས་སོ། །སློབ་དཔོན་ཀླུ་སྒྲུབ་
ཀྱིས། དམིགས་པ་མེད་པའི་སོགས་ཀྱི་དོན་ནི། ཤེས་པ་དང་ཤེས་བྱ། དངོས་པོ་དང་དངོས་མེད། རྟོགས་བྱ་
དང་རྟོགས་བྱེད་མ་ལུས་པ་ཞི་ཞིང་། དམིགས་པ་མེད་པའི་སྟོང་པ་ཉིད་དུ་གནས་པའི་སེམས་ཀྱིས་ནི་གནས་པ་ནི་
ནམ་མཁའི་མཚན་ཉིད་ཡིན་ཞེས་སོ། །དབུ་མ་འཇུག་པ་ལས། གཏི་མུག་སོགས་ཀྱི་དོན་ནི། སེམས་ཅན་རྣམས་
ཇི་ལྟར་གནས་པའི་དངོས་པོའི་རང་བཞིན་ལ་རྨོངས་པ་ནི་གཏི་མུག་སྟེ། དེས་དངོས་པོ་རང་བཞིན་གྱིས་ངོ་བོ་ཡོད་
པ་མ་ཡིན་པ་ལ་སྒྲོ་འདོགས་པས་རང་བཞིན་མཐོང་བ་ལ་བསྒྲིབ་པའི་ཕྱིར་ཀུན་རྫོབ་སྟེ། དེས་ཀུན་རྫོབ་གང་ཞིག་
བཅོས་མ་རང་བཞིན་མེད་བཞིན་དུ་སོ་སོར་རང་བཞིན་དུ་བདེན་པར་འཇིག་རྟེན་ཕྱིན་ཅི་ལོག་ཏུ་གྱུར་པ་རྣམས་ལ་སྣང་



231
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
བ་དེ་ནི་ཀུན་རྫོབ་ཀྱི་བདེན་པ་ཞེས་ཐུབ་པ་དེས་གསུངས་ཏེ་བཅོས་མར་གྱུར་པའི་དངོས་པོ་རྟེན་འབྲེལ་ཡན་ལག་བཅུ་
གཉིས་ལྟ་བུ་ནི་ཀུན་རྫོབ་བདེན་པར་གཞག་གི ཀུན་རྫོབ་ཏུ་རྫུན་པ་ནི་ཀུན་རྫོབ་ཀྱི་བདེན་པ་མ་ཡིན་ནོ་ཞེས་སོ། །
དབུ་མ་ལས། མ་སྐྱེས་པ་དང་སོགས་ཀྱི་དོན་ནི། གང་གི་ཕྱིར་མ་སྐྱེས་པ་དང་མ་འགགས་པའི་ཆོས་ཉིད་དེ་ཆོས་
ཀྱི་ངོ་བོ་དང་ཆོས་ཀྱི་རང་བཞིན་མྱ་ངན་ལས་འདས་པ་དང་མཚུངས་པར་གཞག་པ་དེའི་ཕྱིར། དེ་ལ་སེམས་མི་
འཇུག་གོ །སཱ་ལུའི་ས་བོན་ལ་བརྟེན་ནས་སཱ་ལུའི་མྱུ་གུ་འབྱུང་བ་ལྟར། རྒྱུ་གང་ལ་བརྟེན་ནས་འབྲས་བུ་གང་ཞིག་
འབྱུང་བ་དེ་ཉིད་རེ་ཞིག་རྒྱུ་དེ་ཉིད་དོ་ཞེས་བརྗོད་པར་མི་ནུས་ཏེ་བསྐྱེད་བྱ་སྐྱེད་བྱེད་གཅིག་ཏུ་ཐལ་བའི་ཕྱིར་རོ། །ས་
བོན་ལས་མྱུ་གུ་གཞན་པ་ཉིད་ཀྱང་མ་ཡིན་ཏེ། ས་བོན་མེད་པར་མྱུ་གུ་སྐྱེ་བར་ཡང་ཐལ་བའི་ཕྱིར་རོ། །རྒྱུ་དེ་
འབྲས་བུ་ཡང་མ་ཡིན། འབྲས་བུ་ལས་གཞན་པ་ཡང་མ་ཡིན་པའི་ཕྱིར། རྒྱུ་དེ་ཆད་པ་ཡང་མ་ཡིན་རྟག་པ་ཡང་
མ་ཡིན་ནོ་ཞེས་སོ། །དབུ་མ་འཇུག་པ་ལས། གལ་ཏེ་འཇིག་རྟེན་སོགས་ཀྱི་དོན་ནི། གལ་ཏེ་དེ་ཁོ་ན་ཉིད་རྣམ་
པར་དཔྱོད་པ་ལ་འཇིག་རྟེན་ཚད་མ་ཉིད་དུ་ཁས་ལེན་པ་ཡིན་ན་ནི། འཇིག་རྟེན་གྱི་དེ་ཁོ་ན་ཉིད་མཐོང་བ་ཡིན་པའི་
ཕྱིར། མ་རིག་པ་སྤངས་པ་ཡིན་པར་ཁས་བླང་དགོས་ན། དེ་ལྟ་ན་ནི་འཕགས་པ་གཞན་གྱིས་ཅི་དགོས་འཕགས་
པའི་ལམ་གྱིས་ཅི་བྱར་ཡོད། གང་གི་ཕྱིར་བླུན་པོ་ཚད་མར་གྱུར་པ་ག་ལ་ཡོད། གང་ལ་གང་གི་ཡུལ་ཅན་གྱིས་མི་
ཤེས་པ་ཡོད་པ་དེ་ནི་དེ་ལ་ཚད་མ་ཉིད་མ་ཡིན་པར་མཐོང་སྟེ། དཔེར་ན་ནོར་བུ་རིན་པོ་ཆེ་ལ་རྟོག་པ་ལ་དེ་མི་ཤེས་པ་
ལྟ་བུའོ་ཞེས་སོ། །ཀླུ་སྒྲུབ་ཀྱིས། མྱ་ངན་ལས་འདས་པ་བདེན་སོགས་ཀྱི་དོན་ནི། དགེ་སློང་དག་འདི་ལྟ་
སྟེ། མི་བསླུ་བའི་ཆོས་ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་པུ་ཞེས་རྒྱལ་བ་རྣམས་ཀྱིས་གང་
གསུངས་པ་དེའི་ཚེ། མྱ་ངན་ལས་འདས་པ་བདེན་པ་གཅིག་པུར་གཞག་པའི་ལྷག་མ་ཕུང་པོ་ལ་སོགས་པ་ལོག་པ་
རྫུན་པའི་ཆོས་ཅན་ཡིན་ནོ་ཞེས་མཁས་པ་སུ་ཞིག་ཅིའི་ཕྱིར་འདོད་ཅིང་ཁོང་དུ་ཆུད་པར་མི་བྱེད་ཅེས་སོ། །སློབ་
དཔོན་ཟླ་གྲགས་ཀྱིས། གང་ཚེ་ཆོས་ཉིད་སོགས་ཀྱི་དོན་ནི། དཔེར་ན་བུམ་པ་དང་འཁར་གཞོང་ལ་སོགས་པའི་
དངོས་པོ་ཐ་དད་ཀྱང་། དེར་གཏོགས་པའི་ནམ་མཁའ་ལ་ཐ་དད་མེད་པ་བཞིན་དུ་གཟུགས་ལ་སོགས་པའི་དངོས་པོ་
ཐ་དད་ཀྱང༌། དེར་གཏོགས་པའི་ཆོས་ཉིད་སྐྱེ་བ་མེད་པ་ལ་ཐ་དད་པ་མེད་པས་དེ་ཁོ་ན་ཉིད་ནི་རོ་ཅིག་པ་ཞེས་
བྱའོ། །དེ་ནི་བཅོམ་ལྡན་འདས་ཀྱིས་མཁྱེན་པའི་སྐད་ཅིག་གཅིག་གིས་ཐུགས་སུ་ཆུད་པས་ཐམས་ཅད་མཁྱེན་པའི་
ཡེ་ཤེས་བརྙེས་སོ། །དེ་ལ་ཁ་ཅིག་འདི་སྐད་དུ། སྐྱེ་འགག་ལ་སོགས་པའི་སྤྲོས་པ་ཐམས་ཅད་ཉེ་བར་ཞི་བ་དེ་དེ་ཁོ་
ན་ཉིད་དུ་རྣམ་པར་གཞག་མོད། དེའི་ཚེ་དེ་ལ་རྣམ་པ་ཐམས་ཅད་དུ་བློ་གྲོས་མི་འཇུག་པར་འགྱུར་ཏེ། ཡུལ་གྱི་རྣམ་
པ་མེད་པའི་ཕྱིར་རོ། །དཔེར་ན་སྣམ་བུ་མེད་པར་སྣམ་བུའི་ཤེས་པ་མི་འབྱུང་བ་བཞིན། བློ་གྲོས་མ་ཞུགས་པར་
ཤེས་བྱའི་ཡུལ་ཐམས་ཅད་མཁྱེན་པའི་ཡེ་ཤེས་རིགས་པ་མ་ཡིན་ཏེ། ཀུན་ནས་ཤེས་པ་མེད་པའང་ཤེས་པར་ཇི་ལྟར་
འགྱུར་ཞེ་ན། གང་གི་ཚེ་ཡུལ་ཆོས་ཉིད་སྐྱེ་མེད་འགག་མེད་སོགས་མཐའ་ཐམས་ཅད་དང་བྲལ་བ་ཞི་བ་ཡིན་ཞིང་



232
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཡུལ་ཅན་གྱི་བློའང་སྐྱེ་བ་དང་འགག་པ་སོགས་དང་བྲལ་བར་སྐྱེས་པ་དེའི་ཚེ་དེ་ཁོ་ན་ཉིད་ཀྱི་རྣམ་པ་བརྟེན་པ་ལས་
ཤེས་པ་དེ་ཁོ་ན་ཉིད་ཀྱི་རྣམ་པའི་རྗེས་སུ་བྱེད་པ་སྐྱེས་པ་ན། དེ་ཡིས་དེ་ཁོ་ན་ཉིད་རྟོགས་པ་ལྟ་བུ་སྟེ། ཇི་ལྟར་ཏེ་
དཔེར་ན་སེམས་ནི་སྔོན་པོ་ལྟ་བུ་གང་གི་རྣམ་པ་ཅན་དུ་གྱུར་པར་སྐྱེས་པ་ན། དེས་ཡུལ་སྔོན་པོ་དེ་ཡོངས་སུ་ཤེས་པ་
ཞེས་བརྗོད་དོ། །དེ་བཞིན་དུ་ཐ་སྙད་ལ་བརྟེན་ནས་དེ་ཁོ་ན་ཉིད་ཤེས་པ་ཡིན་ནོ་ཞེས་གཞག་གི དངོས་སུ་ན་དེ་ཁོ་ན་
ཉིད་འགའ་ཞིག་ཤེས་པ་མ་ཡིན་ཏེ། ཤེས་པ་དང་ཤེས་བྱ་གཉིས་ཀ་མ་སྐྱེས་པའི་ཕྱིར་ཞེས་གསུངས་ཏེ། འདི་ནི་ཟླ་
བ་གྲགས་པའི་དགོངས་པ་དཔྱིས་ཕྱིན་པར་བཀོད་དོ་ཞེས་སོ། །རིགས་པ་དྲུག་ཅུ་པ་ལས། ཡང་དག་མ་མཐོང་
སོགས་ཀྱི་དོན་ནི། ཡང་དག་པ་མ་མཐོང་བའི་སོ་སོ་སྐྱེ་བོའི་བློ་དེས་འཇིག་རྟེན་འཁོར་བ་དང་མྱ་ངན་ལས་འདས་པ་
ཐ་དད་པར་རློམ་སེམས་ཏེ་ཞེས་སོ། །རིགས་པ་དྲུག་བཅུ་པ་ལས། ཡང་དག་མཐོང་སོགས་ཀྱི་དོན་ནི། ཡང་
དག་པའི་དེ་ཁོ་ན་ཉིད་མ་མཐོང་བའི་བྱིས་པ་ནི་འཁོར་འདས་གཉིས་ཀ་སྤང་གཉེན་དུ་བྱས་ནས་བླང་དོར་གྱི་སེམས་
བསྐྱེད་དེ། འཁོར་བ་ལ་རྒྱབ་ཀྱིས་ཕྱོགས་ཤིང་མྱ་ངན་ལས་འདས་པ་ལ་མོས་ལ། དེ་ལ་རྟེན་འབྲེལ་གྱི་གནས་
ལུགས་བསྟན་པས་དངོས་པོ་སྐྱེ་མེད་དུ་རྟོགས་ནས་མྱང་འདས་ལ་ཆགས་པ་སྤོང་ནུས་ཤིང་། ཡང་དག་མཐོང་བ་
འཕགས་པ་ལ་ནི། འཇིག་རྟེན་འཁོར་བ་དང་མྱ་ངན་ལས་འདས་པ་གཉིས་སུ་རློམ་སེམས་མེད་ཅིང་མི་དམིགས་སོ་
ཞེས་སོ། །དབུ་མ་ལ་འཇུག་པ་ལས། རབ་རིབ་མཐུ་ཡིས་སོགས་ཀྱི་དོན་ནི། རབ་རིབ་ཀྱི་མཐུ་ཡིས་རང་གི་
ལག་ན་ཐོགས་པའི་བསེ་རུ་ལ་སོགས་པའི་སྣོད་ཀྱི་ནང་ན་སྐྲ་ཤད་ལ་སོགས་པའི་ངོ་བོ་ལོག་པ་གང་ཞིག་རྣམ་པར་
བརྟགས་པ། དེ་ཉིད་བདག་ཉིད་གང་གི་མིག་རབ་རིབ་ཀྱིས་དག་པས་མཐོང་བ་དེ་སྐྲ་ཤད་ཀྱི་དེ་ཁོ་ན་ཉིད་ཡིན་
ལ། དེ་བཞིན་དུ་འདི་ཡང་མ་རིག་པའི་རབ་རིབ་ཀྱིས་གནོད་པར་བྱས་པ་རྣམས་ཀྱིས་མཐོང་བའི་ཕུང་པོ་སོགས་ནི་
ཀུན་རྫོབ། མ་རིག་པའི་རབ་རིབ་དང་བྲལ་བའི་སངས་རྒྱས་རྣམས་ཀྱིས་གཟིགས་པའི་ཡུལ་ནི་དོན་དམ་ཡིན་པར་
ཤེས་པར་གྱིས་ཤིག་ཅེས་སོ། །བྱང་ཆུབ་སེམས་འགྲེལ་ལས། གཟུགས་ནི་དབུ་བ་རྡོས་པ་སོགས་ཀྱི་དོན་
ནི། གཟུགས་ནི་མི་གཙང་ཞིང་ཉམ་ཆུང་བས་དབུ་བ་རྡོས་པ་འདྲ་ལ། ཚོར་བ་ནི་བདེ་བའི་རོ་བྲོ་བ་ཆུང་བས་ཆུའི་
ཆུ་བུར་བཞིན། འདུ་ཤེས་ནི་མི་བརྟན་པས་སྨིག་རྒྱུ་དང་མཚུངས་ཤིང་། འདུ་བྱེད་ནི་དཔྱད་ན་བདེན་པའི་སྙིང་པོ་
མེད་པས་ཆུ་ཤིང་དང་འདྲ་ལ། རྣམ་ཤེས་ནི་བདག་མེད་པས་སྒྱུ་མ་ལྟ་བུ་ཞེས་ཕུང་པོ་ལྔ་བསྟན་པ་དེ་ལྟ་བུའོ་ཞེས་
བྱང་ཆུབ་སེམས་དཔའ་རྣམས་ལ་བཤད་དོ་ཞེས་སོ། །མདོ་སྡེ་རྒྱན་ལས། རང་དང་རང་གི་སོགས་ཀྱི་དོན་
ནི། རང་མེད་པའི་ཕྱིར་དང་། དེའི་རྒྱུ་མཚན་རྐྱེན་ལ་རག་ལས་པའི་ཕྱིར་དང༌། རང་གི་བདག་ཉིད་དུ་མེད་པའི་
ཕྱིར་ཏེ། རྒྱུ་མཚན་འགག་པ་རྣམས་ཀྱང་དེའི་བདག་ཉིད་དུ་མི་སྐྱེ་བའི་ཕྱིར་རོ། །རང་གི་ངོ་བོ་ལ་མི་གནས་པའི་
ཕྱིར་ཏེ། རྒྱུ་མཚན་སྐད་ཅིག་མ་ཡིན་པའི་ཕྱིར་དང་། ཡང་བྱིས་པ་རྣམས་ཀྱིས་རྟག་བདེ་གཙང་བདག་ཏུ་འཛིན་པ་
བཞིན་ཏེ་མེད་པའི་ཕྱིར། ཆོས་རྣམས་ངོ་བོ་ཉིད་མེད་པར་འདོད་དོ་ཞེས་སོ། །དབུ་མ་ལས། རྒྱུ་དང་རྐྱེན་ལ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
233
སོགས་ཀྱི་དོན་ནི། ཅི་སྟེ་ཁོ་ན་རེ། རྒྱུ་དང་རྐྱེན་ལས་བྱུང་བ་ཡི་རང་བཞིན་བྱས་པ་ཅན་དུ་འགྱུར་བ་ནི་འདོད་པ་ཁོ་
ན་སྟེ། དེས་ཁོ་བོ་ལ་མི་གནོད་ཅེ་ན། རང་བཞིན་ཡང་ཡིན་བྱས་པ་ཡང་ཡིན་ཞེས་འདོད་པ་ནི་འགལ་བ་ཁོ་ན་
སྟེ། དངོས་པོ་གང་ཞིག་རང་གི་ངོ་བོ་ཉིད་མ་བཅོས་པ་དེ་ནི་དེའི་ངོ་བོ་ཉིད་དམ་རང་བཞིན་ཡིན་གྱི། བཅོས་པ་ནི་མ་
ཡིན་ཏེ། དཔེར་ན་ཚ་བ་ཆུའི་རང་བཞིན་མིན་པ་བཞིན་ནོ། །ཡང་གང་ཞིག་གཞན་ལ་ལྟོས་པ་མེད་པ་དེ་ནི་དེའི་ངོ་
བོའམ་རང་བཞིན་ཡིན་ཏེ། དཔེར་ན་རང་གི་ཁོལ་པོ་དང་རང་གི་ནོར་བཞིན། གང་ཞིག་གང་ལ་ལྟོས་པ་དེ་ནི་རང་
གི་ངོ་བོ་མ་ཡིན་ཏེ། དཔེར་ན་རེ་ཞིག་པའི་གཡར་པོ་རང་དབང་མེད་པ་བཞིན་ནོ་ཞེས་སོ། །སམྦུ་ཊའི་བརྟག་པ་
གཉིས་པའི་གཉིས་པ་ལས། དྲི་ཟའི་གྲོང་ཁྱེར་ཞེས་སོགས་ཀྱི་དོན་ནི། དུ་བ་དང་ཁུག་སྣ་འཁྲུགས་པས་རི་རྩེ་ལ་
སོགས་པར་སྣང་བའི་དྲི་ཟའི་གྲོང་ཁྱེར་ལྟ་བུ་དང་། སྒྱུ་མ་སྨིག་རྒྱུ་འདྲ་བ་དང་། འཕྲོག་པའི་ཟླ་བའི་གྲོང་སྟེ་རྒྱལ་
པོ་སེང་གེ་ཟླ་བའི་གྲོང་དུ་གྲགས་པའམ། ཡང་ན་ཤར་ཕྱོགས་ཧ་རི་ཀེ་ལ་བྱ་བ་ན། མཚན་མོ་ཆར་ཆེན་པོ་བྱུང་
ནས་ནངས་པར་སྤྲིན་དེངས་པའི་ཚེ་ནམ་མཁའ་ལ་ཅི་ཡང་མི་སྣང་ཡང་། ནམ་མཁའི་གཟུགས་བརྙན་ཤར་བའི་
ཚུལ་དུ། རྒྱ་མཚོ་ན་གྲོང་ཁྱེར་དང་རྟ་གླང་སོགས་དུ་མ་སྣང་བ་བཞིན་དུ་གསུངས་སོ། །འགྲོ་བ་ཀུན་གྱི་གནས་
སོགས་ཀྱི་དོན་ནི། དོན་དམ་པར་འགྲོ་བ་ཀུན་གྱི་གནས་པ་ནི། གང་ལའང་རྙེད་པར་མི་འགྱུར་ཏེ་དམིགས་སུ་མེད་
པར་རྟོགས་པའོ། །སྦྱོར་བ་འདུས་པ་བསམ་མི་ཁྱབ་ཅེས་སོ། །འཕགས་པས་དབུ་མ་ལས། སྐྱེ་བ་རྒྱུ་དང་བཅས་
སོགས་ཀྱི་དོན་ནི། ཀུན་རྫོབ་ཏུ་ངར་འཛིན་ཡོད་ན་ཡང་ལས་ཏེ་ཞེས་དངོས་པོ་རྣམས་སྐྱེ་བ་ནི་འབྲས་བུ་ལ་འགྲོ་
ཞིང༌། སྒྲུབ་པར་བྱེད་པའི་རྒྱུ་དང་བཅས་པར་མཐོང་ཞིང་རྟོགས་པས་འགོག་པ་སྟེ་མེད་པ་འདི་ནི་འཐད་པ་མིན་ཏེ་
ཆད་པའི་མཐའ་ལས་གྲོལ། འགག་པ་ཉེ་བར་ཞི་བ་ཡང་རྒྱུ་དང་བཅས་པར་མཐོང་བས། སྐྱེ་ཞིང་ཡོད་པ་རིགས་
པ་མ་ཡིན་པས་རྟག་པར་ལྟ་བའི་སྐྱོན་མེད་པ་ཡིན་ནོ་ཞེས་དང་། གང་གྱི་ཕྱིར་རྟེན་ཅིང་འབྲེལ་འབྱུང་མ་ཡིན་པའི་
ཆོས་འགའ་ཡོད་པ་མ་ཡིན་ལ། རྟེན་འབྲེལ་ཡང་སྟོང་པ་ཡིན་པ་དེའི་ཕྱིར་སྟོང་པ་ཉིད་མ་ཡིན་པའི་ཆོས་འགའ་ཡང་
ཡོད་པ་མ་ཡིན་ནོ་ཞེས་སོ། །དབུ་མ་ལས། གང་དག་སྟོང་པ་ཉིད་ལྟ་བ་སོགས་ཀྱི་དོན་ནི། གང་དག་སྟོང་པ་ཉིད་
ལ་དངོས་པོ་ཞེན་ཅིང་ལྟ་བ་དེ་དག་ནི་འགོག་ཅིང་གསོ་བའི་ཐབས་བསྒྲུབ་ཏུ་མེད་པར་འོད་སྲུང་གིས་ཞུས་པའི་མདོ་
ལས་གསུངས་ཏེ། གང་སྨན་དེས་ནད་ཐམས་ཅད་བསྐྱོད་ནས་སྨན་ལྟར་མཆིས་པ་ཉིད་མ་བྱུང་ན། མི་དེ་ཡི་བྲོ་ནད་
ཤིན་ཏུ་ཚབ་ཆེ་བར་འགྱུར་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འོད་སྲུང་དེ་བཞིན་དུ་ལྟ་བར་
གྱུར་པ་ཐམས་ཅད་ལས་བྱུང་བ་ནི་སྟོང་པ་ཉིད་ཁོ་ན་ཡིན་ན་འོད་སྲུང་གང་སྟོང་པ་ཉིད་ཁོ་ནར་ལྟ་བ་དེ་ནི་གསོར་མི་
རུང་ཞེས་ངས་བཤད་དོ་ཞེས་སོ། །དབུ་མ་ལས། གང་གི་ཐུགས་བརྩེས་སོགས་ཀྱི་དོན་ནི། ཐུབ་པ་གང་གི་འགྲོ་
བ་རྣམས་ལ་རྙེད་བཀུར་དང་ལན་དུ་ཕན་འདོགས་བཞེད་པས་མ་ཡིན་གྱི། འགྲོ་བ་རྣམས་ལ་ཐུགས་བརྩེ་བ་ཁོ་ནས་
ཉེ་བར་བཟུང་ནས་དམིགས་པའི་ལྟ་བ་ཐམས་ཅད་སྤང་པའི་ཕྱིར། འཁོར་འདས་ལ་བླང་དོར་གྱི་མཚན་མར་འཛིན་



234
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པའི་གཡང་ས་ལས་ཉེ་བར་འཛིན་ཅིང་དམ་པ་འཕགས་པ་རྣམས་ཀྱི་ཡིན་པས་ན་དམ་པའི་ཆོས་འདི་བསྟན་ཏེ། དེས་
འཁོར་བའི་སྡུག་བསྔལ་མཐའ་དག་ཟད་པར་བྱེད་པས་བསྔགས་པར་འོས་པའི་ཕྱིར་རོ། །དེ་ལྟ་བུ་དེ་སྟོན་པར་མཛད་
པའི་སྟོན་པ་བླ་ན་མེད་པ། ཟླ་མེད་པ་དྲང་སྲོང་གོའུ་ཏ་མའི་རིགས་སུ་འཁྲུངས་པས་གོ་ཏམ་དེ་ལ་ཕྱག་འཚལ་ལོ་
ཞེས་སོ། །དབུ་མ་ལས། ཇི་སྲིད་ཕུང་པོར་འཛིན་སོགས་ཀྱི་དོན་ནི། ཇི་སྲིད་འཛིན་ཅིང་མངོན་པར་ཞེན་པ་ནི་ཕུང་
པོ་རྒྱུ་ཡིན་པའི་ཕྱིར། ཕུང་པོར་འཛིན་པ་ཡོད་པ་ན། དེ་སྲིད་དུ་དེ་ལ་ཕུང་པོ་ལ་ངར་འཛིན་པ་ཡོད་དོ། །ང་རུ་
འཛིན་ན་ཡང་ལས་དགེ་མི་དགེ་ཡོད་དོ། །དེ་ཡོད་ན་དེ་ལས་ཡང་ནི་འཁོར་བར་སྐྱེ་བ་ཡིན་ཞེས་སོ། །དབུ་མ་
ལས། རྒྱལ་བ་རྣམས་ཀྱི་སྟོང་པ་སོགས་ཀྱི་དོན་ནི། ཉོན་མོངས་པའི་ནད་མ་ལུས་པ་གསོ་བའི་སྨན་པའི་རྒྱལ་པོ་
རྒྱལ་བ་རྣམས་ཀྱིས་སྟོང་པ་ཉིད་ནི་ལྟ་བར་གྱུར་པ། འཛིན་པ་ཐམས་ཅད་ཀྱི་མངོན་ཞེན་ཀུན་ལས་ངེས་པར་འབྱིན་
པར་གསུངས་ཏེ། མཚན་མ་ཐམས་ཅད་ལས་ལོག་པ་ཡིན་ལ། ལྟ་བུ་བ་གྱུར་པ་ཐམས་ཅད་ལས་ལོག་པ་ཙམ་ནི་
དངོས་པོ་དངོས་མེད་གང་ཡང་མིན་ནོ་ཞེས་བྱ་བ་དང་། ཡང་མུ་སྟེགས་ཆད་པར་ལྟ་བ་ལས་རྒྱུ་འབྲས་ལ་སྐུར་བ་
འདེབས་ཤིང་། མི་དགེ་བ་ལ་ཞུགས་ནས་ངན་འགྲོར་འགྲོ་བ་རྣམས། དེ་དག་ལས་བཟློག་པའི་ཕྱིར་སངས་རྒྱས་
རྣམས་ཀྱིས་འགའ་ཞིག་ཏུ་བདག་གོ་ཞེས་ཀྱང་བཏགས་པར་གྱུར་ཅིང༌། དག་པའི་ལས་བྱེད་ཅིང་མི་དགེ་བ་ལས་
ལོག་ཀྱང༌། བདག་ལྟས་བཅིངས་ནས་མྱང་འདས་མི་འཐོབ་པ་དེ་རྣམས་མྱང་འདས་ལ་འདུན་པ་བསྐྱེད་པའི་
ཕྱིར། བདག་མེད་ཅེས་ཀྱང་བཏགས་པར་འགྱུར་ལ་སྔོན་གོམས་པའི་སྟོབས་ཀྱིས་ཟབ་མོའི་ཆོས་ལ་ལྷག་པར་མོས་
པ་གསུང་རབ་ཀྱི་དོན་ཟབ་མོ་གཏིང་དཔོག་ནུས་པའི་གདུལ་བྱ་མཆོག་རྣམས་ལ། ཇི་ལྟར་བདག་ཏུ་ལྟ་བ་ཡང་དག་
པ་མིན་པ་བཞིན་དུ། དེའི་གཉེན་པོ་བདག་མེད་པར་ལྟ་བ་ཡང་ཡང་དག་པ་མ་ཡིན་པའི་ཕྱིར་ན། སངས་རྒྱས་
རྣམས་ཀྱིས་ངེས་པར་བདག་དང་ནི། །བདག་མེད་འགའ་མེད་ཅེས་བསྟན་ནོ། །དེའང་འོད་སྲུང་གིས་ཞུས་པའི་
མདོ་ལས། བདག་ཅེས་བྱ་བ་འདི་ནི་མཐའ་གཅིག་གོ །བདག་མེད་ཅེས་བྱ་བ་འདི་ནི་མཐའ་གཉིས་པའོ། །མཐའ་
དེ་གཉིས་ཀྱི་དབུས་གང་ཡིན་པ་དེ་ནི། གཟུགས་མེད་པ། བསྟན་དུ་མེད་པ། སྟེན་མེད་པ། སྣང་བ་མེད་
པ། རྣམ་པར་རིག་པ་མེད་པ། གནས་མེད་པ་སྟེ། འོད་སྲུང་འདི་ནི་དབུ་མའི་ལམ། ཆོས་རྣམས་ལ་སོ་སོར་
རྟོག་པའོ་ཞེས་སོ། །སམྦུ་ཊའི་བརྟག་པ་དང་པོའི་གསུམ་པ་དེ་ཉིད་ལས། ཤེས་རབ་ཕ་རོལ་ཕྱིན་སྦྱང་སོགས་ཀྱི་
དོན་ནི། རྣམ་པར་རྟོག་པ་མཐའ་དག་དང་བྲལ་བ་ནི། སྙིང་པོ་དོན་གྱི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་
སྟེ། དཔག་མེད་ཤེས་རབ་ཕ་རོལ་ཕྱིན། །རྣམ་པར་མི་རྟོག་ཁྱོད་ཕྱག་འཚལ། །ཞེས་གསུངས་སོ། །གལ་ཏེ་
ཆོས་གྱི་སྐུ་དེ་རྟོག་མེད་ཙམ་ཞིག་ཡིན་ནམ་སྙམ་ན། སྦྱོར་བ་ཞེས་གསུངས་ཏེ་ཐབས་ཤེས་རབ་སྦྱོར་བའོ། །ཐབས་
གང་ཞེ་ན། ཐབས་ནི་སྙིང་རྗེའི་བདག་ཉིད་དོ། །འོ་ན་རྟོག་པ་མེད་ན་སྙིང་རྗེ་ཇི་ལྟར་སྙམ་པ་ལ། དེས་ན་མཛེས་
པའི་སྙིང་རྗེ་ཐབས་ཏེ་སྤྲོས་པ་དང་བྲལ་ཞིང་དམིགས་པ་མེད་བཞིན་དུ་སྙིང་རྗེ་ཆེན་པོས་གཞན་གྱི་དོན་མཛད་པ་ནི་ངོ་



དགསྨོན་སྐོར་གསུམ་གྱི་ལུང་འབྲེལ་ལུང་དོན་གསལ་བའི་ཉིན།
235
མཚར་བས་ན་མཛེས་པ་ཞེས་བྱའོ་ཞེས་སོ། །ཡང་དེ ཉིད་ལས། གཞན་གྱི་སྡུག་བསྔལ་གྱིས་བྲེད་སོགས་ཀྱི་དོན་
ནི། བྱང་ཆུབ་སེམས་དཔའ་གང་གིས་སྟོང་ཉིད་སྙིང་རྗེ་ལ་གོམས་པ་བརྟན་པ་ནི། སེམས་ཅན་གཞན་གྱི་སྡུག་
བསྔལ་གྱིས་བྱེད་པར་གྱུར་པ་རྣམས་བསྐྱབ་པའི་ཕྱིར་རང་གི་བསམ་གཏན་གྱི་བདེ་བ་བོར་ནས་ཀྱང༌། གཞན་དོན་ལ་
མནར་མེད་པའི་དམྱལ་བར་ཡང་འཇུག་པར་མཛད་པ་འདི་ནི་ཤིན་ཏུ་རྨད་དུ་བྱུང་བས་ངོ་མཚརལ། འདི་ནི་ཡོན་ཏན་
ཕུལ་དུ་བྱུང་བ་དང་ལྡན་པས་བསྔགས་པར་འོས་སོ་ཞེས་སོ། །མདོ་སྡེ་རྒྱན་ལས། དམིགས་པ་ལ་ནི་སོགས་ཀྱི་
དོན་ནི། རྣམ་པར་རིག་པ་ཙམ་དུ་དམིགས་པ་ལ་ནི་བསྟན་ནས་སུ་ཕྱི་རོལ་གྱི་དོན་མི་དམིགས་པ་ནི་རབ་ཏུ་སྐྱེའོ། །
ཕྱི་རོལ་གྱི་དོན་མི་དམིགས་པ་ལ་བརྟེན་ནས་སུ་རྣམ་པར་རིག་པ་ཙམ་ཡང་མི་དམིགས་པ་ཉིད་དུ་རབ་ཏུ་སྐྱེ་སྟེ། དེ་
ལྟར་གཟུང་བ་དང་འཛིན་པ་བདག་མེད་པའི་མཚན་ཉིད་ལ་འཇུག་གོ་ཞེས་སོ། །སློབ་དཔོན་ཏོག་ཙེ་པས་བསམ་གྱིས་
མི་ཁྱབ་པ་ལས། མིག་གི་རྣམ་ཤེས་རྟོག་པ་ཡིས། །གཉིས་མེད་ཡེ་ཤེས་ངོ་མཚར་ཆེ། །ཞེས་པའི་དོན། སྤྱོད་
ལམ་གྱི་དུས་སུ་མིག་གི་རྣམ་ཤེས་དམིགས་པའི་རྟེན་མེ་ཏོག་ལ་སོགས་པའི་རྟེན་མི་འགྱུར་བ། ལུས་མི་གཡོ་
བ། མིག་མི་འཛུམ་པ། ཡིད་འཛིན་པ་མེད་པའི་ཡན་ལག་བཞི་ལྡན་དུ་བྱས་ནས་བསླབས་ན། ཡུལ་དམིགས་པ་
མེད་པའི་ཡན་ལག་ཏིང་ངེ་འཛིན་སྐྱེའོ་ཞེས་རྗེ་བཙུན་ཆེན་པོས་གསུངས་སོ། །ཡང་དེ་ལས། གཉིས་པོ་དག་ནི་
རྣམ་དཔྱད་ན། །གཉིས་མེད་ཡེ་ཤེས་འབར་བར་འགྱུར། །ཞེས་པའི་དོན་ནི། སེམས་ཀྱི་རྒྱུ་བ་གང་རིགས་གཅིག་
ལ། ཐོག་མའི་རྒྱུ་དང༌། ད་ལྟར་གནས་པའི་ངོ་བོ་དང་། མཐར་འགོག་པའི་འབྲས་བུ་གསུམ་ཡང་སྐྱེ་མེད་
བསམ་གྱིས་མི་ཁྱབ་པ། ནམ་མཁའ་ལྟ་བུར་དཔྱད་ནས་བསྒོམས་ན། གསལ་ལ་མི་རྟོག་པའི་ཉམས་སྐྱེ་བར་རྗེ་
བཙུན་ཆེན་པོས་གསུངས་སོ། །སམྦུ་ཊའི་གཉིས་པའི་གཉིས་པ་ལས་ཀྱང༌། རྣམ་པ་མེད་ཅིང་དོགས་པ་མེད་
སོགས་ཀྱི་དོན་ནི། རྣམ་པ་ནི་གནས་ལུགས་མེད་པས་འདི་ལ་དེ་ཁོ་ན་ཉིད་འདིའོ་ཞེས་དམིགས་པ་གཏད་པའང་མེད་
ཅིང༌། གནས་ལུགས་མྱང་འདས་མེད་པས་དེ་ལ་ལྟོས་པའི་འཁོར་བ་མེད། དེ་མེད་པས་འཁོར་བར་ལྷུང་གིས་
དོགས་པ་མེད། འཁོར་བ་མ་གྲུབ་པས་འབྲས་བུ་མྱང་འདས་ལ་ཐོབ་པར་འདོད་པ་མེད་ཅིང༌། རྒྱུ་རྣམ་རྟོགས་མེད་
པས་འབྲས་བུ་སྡིག་པ་བྲལ་ཏེ་དེས་མཚོན་ནས་དགེ་བ་ཡང་བྲལ། རང་བཞིན་གྱིས་མ་གྲུབ་པ་ལ་ཐོག་མ་སྐྱེ་བ་ཐ་མ་
འགག་པ་དབུས་གནས་པའི་རྟོག་པ་ལས་གྲོལ་ཏེ། མཐའ་དབུས་མེད་པ་ནམ་མཁའ་ལྟ་བུར་ཤེས་པའི་མཁས་པས་
བསྒྲོམ་ཞེས་སོ། །བསམ་གྱིས་མི་ཁྱབ་ལས། དོགས་པ་ཀུན་ལས་རྣམ་པར་གྲོལ་སོགས་ཀྱི་དོན་ནི། ཤེས་རབ་
དང་སྙིང་རྗེ་དབྱེར་མེད་པས་འཁོར་འདས་རྟག་ཆད་ལ་སོགས་པའི་དོགས་པ་ཀུན་ལས་རྣམ་པར་གྲོལ། འཁོར་
འདས་ལ་སོགས་པ་གཉིས་གཉིས་སུ་དབྱེ་བ་མེད་ཅིང་། དངོས་པོ་དངོས་མེད་གང་དུ་ཡང་མ་གྲུབ་པས་མཆོག་ཏུ་
ཞི་བ། སྤྲོས་པ་མེད་པ་ནམམཁའ་དང་མཉམ་པ་མཐར་འཛིན་པའི་རྣམ་རྟོག་ལས་གྲོལ་བ་འདི་ནི་གཉིས་སུ་མེད་པ་
ཞེས་བྱ་བར་བརྗོད་དོ་ཞེས་སོ། །རིམ་པ་ལྔ་པ་ལས། དེ་ལྟར་གོང་གནས་རྣལ་འབྱོར་པ་སོགས་ཀྱི་དོན་ནི། དེ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
236
ལྟར་བཤད་མ་ཐག་པའི་ཏིང་ངེ་འཛིན་གང་ལ་གནས་པའི་རྣལ་འབྱོར་པ་ནི་ཟུང་འཇུག་གི་རིམ་པ་ལ་གནས་པ་
སྟེ། ཟུང་འཇུག་གི་ཏིང་ངེ་འཛིན་དེ་ཉིད་གཟུང་འཛིན་གྱི་རྣམ་རྟོག་གཉིས་མེད་པའི་ཕྱིར་གཉིས་མེད་ཡེ་ཤེས་
ཏེ། འཁོར་འདས་ལ་མི་གནས་པའི་ཕྱིར་མི་གནས་མྱ་ངན་ལས་འདས་པའང་ཡིན་ཞེས་སོ། །དེ་ཉིད་ལས། ཀུན་
རྫོབ་དང་ནི་དོན་དམ་དག་སོགས་ཀྱི་དོན་ནི། རྣམ་རྟོག་ཅན་གྱི་ཤེས་པ་ལ་སྣང་བའི་བུམ་པ་ལ་སོགས་པའི་རྣམ་པར་
རྟོག་པ་དང་། ལམ་ཁྱད་པར་ཅན་ལ་བརྟེན་ནས་གཟུང་འཛིན་གྱི་རྣམ་རྟོག་ལོག་པའི་ཀུན་རྫོབ་དང་ནི། དོན་དམ་པ་
དག་ཀུན་རྫོབ་ཏུ་འཁོར་འདས་ཀྱི་བྱེ་བྲག་གིས་སོ་སོ་ཐ་དད་པའི་ཆ་ནི་གནས་པ་ཡིན་ཡང་དོན་དམ་པ་བྱེ་བྲག་མེད་པར་
ཤེས་པར་གྱུར་ནས་ཏིང་ངེ་འཛིན་གང་དུ་དེ་ཉིད་དང་ཐ་དད་མེད་པར་གཅིག་ཏུ་ཡང་དག་པར་འདྲེས་པར་གྱུར་པ་དེ་ནི་
ཟུང་དུ་འཇུག་པར་དེ་བཤད་དོ་ཞེས་སོ། །འདུས་པའི་རྒྱུད་ཕྱི་མ་ལས། ཐོག་མ་ཐ་མ་མེད་ཞི་བ་སོགས་ཀྱི་དོན་
ནི། ཐོག་མར་སྐྱེ་བ་ཐ་མར་འགག་པ། དེས་མཚོན་ནས། གནས་པ་མེད་ཅིང་རྣམ་རྟོག་ཐམས་ཅད་དང་བྲལ་བས་
ཞི་བ། རྡུལ་ཕྲ་རབ་ཀྱི་ཆོས་ཉིད་ལས་འདས་པས་དངོས་པོ་ཟད་པའི་ཕྱིར་རྟག་པའི་མཐའ་ལས་གྲོལ། སྟོང་པ་ལ་
ཡོད་པའི་ཕྱིར་དང་དངོས་མེད་ཟད་པས་ཆད་པའི་མཐའ་ལས་གྲོལ། མི་ཟད་དེ་ཉིད་ཐམས་ཅད་ལ་ཁྱབ་པའི་ཕྱིར་
གཙོ་བོ་རྣམ་ཀུན་མཆོག་ལྡན་གྱི་སྟོང་པ་ཉིད་དང་དམིགས་པ་མེད་པའི་སྙིང་རྗེ་དབྱེར་མི་ཕྱེད་པ་དེ་ནི་བྱང་ཆུབ་ཀྱི་
སེམས་ཞེས་བྱ་བ་ཡིན་ནོ་ཞེས་སོ། །འཕགས་པས། སངས་རྒྱས་རྣམས་ཀྱིས་བྱང་ཆུབ་སེམས་སོགས་ཀྱི་དོན་
ནི། སངས་རྒྱས་རྣམས་ཀྱིས་བྱང་ཆུབ་ཀྱི་སེམས་དེ་ཡང་། བདག་དང་སྐྱེས་བུ་དང་ཕུང་པོ་ཁམས་དང་སྐྱེ་མཆེད་
ཀྱིས་བསྡུས་པའི་གཟུང་བ་དང་རྣམ་རིག་གི་རྟོག་པ་ཡུལ་ཅན་འཛིན་པ་རྣམས་ཀྱིས་མ་བསྒྲིབས་ཤིང་། རྟག་ཏུ་སྤྲོས་
བྲལ་སྟོང་པ་ཉིད་ཀྱི་མཚན་ཉིད་དུ་བཞེད་དོ་ཞེས་སོ། །རྩེ་མོ་ལས། སྲ་ཞིང་སྙིང་པོ་ཁོང་སྟོང་མེད་སོགས་ཀྱི་དོན་
ནི། སེམས་ཀྱི་རང་བཞིན་འོད་གསལ་དེ་ཉིད་གཟུང་འཛིན་གྱི་རྣམ་རྟོག་གིས་མི་ཕྱེད་པས་སྲ་ཞིང་། དེ་བཞིན་
གཤེགས་པ་ཐམས་ཅད་ཀྱི་ཐུགས་མཉམ་པ་ཉིད་དུ་འདྲེས་པའི་ངོ་བོ་ཡིན་པས་སྙིང་པོ། དེ་བཞིན་གཤེགས་པ་
ཐམས་ཅད་ཀྱི་ཐུལ།སི་སྙིང་པོ་ཉིད་ཀྱིས་དཔྱད་ན་མི་བདེན་པའི་རྫུན་པ་མེད་པས་ཁོང་སྟོང་མེད། རྣམ་རྟོག་གི་གྲི་
གུག་གིས་བཅད་པ་དང་ཡེ་ཤེས་ཀྱི་རྡོ་རྗེས་ཀྱང་གཞིག་པར་བྱ་བ་མ་ཡིན། སྐྱེ་བའི་སྡུག་བསྔལ་གྱིས་བསྲེག་པར་
བྱར་མེད། འཆི་བའི་སྡུག་བསྔལ་གྱིས་གཞིག་པར་བྱར་མེད་པས་སྟོང་པ་ཉིད་དེ་ནི་རྡོ་རྗེ་བརྗོད་པར་བྱ་ཞེས་སོ། །
རྩེ་མོ་ལས། བྱང་ཆུབ་མཆོག་གི་ཡེ་ཤེས་གང་སོགས་ཀྱི་དོན་ནི། ཆོས་དབྱིངས་འགྱུར་བ་མེད་པའི་དེ་བཞིན་ཉིད་
དུ་སྐུ་གསུང་ཐུགས་མཉམ་པར་གཞག་པ་བྱང་ཆུབ་མཆོག་གི་ཡེ་ཤེས་གང་ཡིན་པ་དེ་ནི་རྡོ་རྗེ་ཞེས་ངེས་པར་བརྗོད་ལ་
ཡེ་ཤེས་དེ་ཆོས་དབྱིངས་རྡོ་རྗེ་ལས་བྱུང་བས། དེ་ནི་རྡོ་རྗེ་སེམས་དཔའ་སྟེ་རྡོ་རྗེ་ཡང་དེ་ཡིན་སེམས་དཔའ་ཡང་དེ་
ཡིན་པས་རྡོ་རྗེ་སེམས་དཔར་བརྗོད་དོ་ཞེས་སོ། །དཔལ་མཆོག་དང་པོ་ལས། ཐོག་མཐའ་མེད་པའི་སེམས་དཔའ་
ནི་སོགས་ཀྱི་དོན་ནི། ཐོག་མ་སྐྱེ་བ་མཐའ་མ་འཇིག་པ་སྟེ་དེ་གང་ལ་མེད་པ་ནི་ཐོག་མཐའ་མེད་པའོ། །དམིགས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
237
མེད་ཀྱི་ཐུགས་རྗེས་འགྲོ་བའི་དོན་ལ་ཆགས་པས་སེམས་དཔའ་ནི་སྟོང་ཉིད་བཅུ་དྲུག་གི་རང་བཞིན་ཡིན་པས་རྡོ་རྗེ་
སེམས་དཔའ། ཆོས་ཐམས་ཅད་ཀྱི་དེ་ཁོ་ན་ཉིད་དང་སེམས་ཅན་གྱི་དོན་ལ་དགེས་པས་དགའ་བ་ཆེ། གདུལ་བྱ་
རྣམས་འདི་ལས་ཀུན་བཟང་ཞིང་དགེ་བས་སམ། ཉོན་མོངས་བག་ཆགས་དང་བྲལ་བ་ཉིད་ཀྱིས་ཀུན་ནས་ཡོངས་
སུ་དགའ་བས་ན་ཀུན་ཏུ་བཟང་པོ། རྒྱུ་བ་དང་མི་རྒྱུ་བའི་དངོས་པོ་ཐམས་ཅད་ཀྱི་རང་བཞིན་ཡིན་པས་ཀུན་གྱི་བདག་
ཉིད། དེའི་ཕྱག་རྒྱ་དང་ལྷ་མོ་གང་ཡིན་པ་དེ་ནི་རྡོ་རྗེ་སྙེམས་མའི་ཚུལ་ལོ། །དེའི་བདག་པོའི་ནི་བྱང་ཆུབ་ཆེན་པོའི་
མཚན་ཉིད་ཅན་གྱི་ཐུགས་སོ། །དེའི་དབང་དུ་བྱས་ནས་ཕྱག་རྒྱ་དེ་འཁོར་བ་ཇི་སྲིད་པའི་བར་དུ་འགྲོ་བའི་དོན་དུ་
བཞུགས་པ་ཡིན་ལ། དེ་ལ་དབང་བ་ཉིད་ཀྱིས་བདག་པོའོ་ཞེས་སོ། །རྩེ་མོ་ལས། དེ་བཞིན་ཉིད་བདེན་ཤིན་ཏུ་
བརྟན་སོགས་ཀྱི་དོན་ནི། ཆོས་ཐམས་ཅད་ཀྱི་དེ་བཞིན་ཉིད་ནི་ནམ་ཡང་མི་བསླ་བས་བདེན་པ། ཆོས་དབྱིངས་
ལས་མི་འགྱུར་བས་ཤིན་ཏུ་བརྟན་པ། དེ་ལྟ་བུའི་དེ་ཁོ་ན་ཉིད་གང་ཡིན་པ་དེ་རྟོགས་ནས་ཇི་སྙེད་པའི་ཆོས་ཀུན་
རྟོགས་པ་ཞེས་བྱ་བ་གང་། དེ་ཉིད་རྟོགས་པས་སངས་རྒྱས་ཞེས་བརྗོད་པར་བྱ་སྟེ། ཆོས་ཐམས་ཅད་རྟོགས་པའི་
ཕྱིར་རོ་ཞེས་སོ། །གུར་ལེའུ་བཅུ་གཅིག་པ་ལས། སེམས་དཔའ་མེད་ཅིང་བསྒོམ་པ་མེད་སོགས་ཀྱི་དོན་ནི། མི་
བསྐྱོད་པའི་བྱང་ཆུབ་ཀྱི་སེམས་ནི་ཆོས་ཀྱི་དབྱིངས་ཀྱི་ཡེ་ཤེས་ཀྱི་རང་བཞིན་ཤེས་བྱ་ཇི་ལྟ་བ་རང་བཞིན་མེད་པའི་
ཕྱིར་སེམས་དཔའ་མེད་ཅིང་། དམིགས་པ་རང་བཞིན་མེད་པའི་ཕྱིར་བསྒོམ་པ་མེད། སྤྱོད་པ་རང་བཞིན་མེད་པའི་
ཕྱིར་སྔགས་མེད་ལྟ་ཡང་མེད་པ་སྟེ། སེམས་རྡོ་རྗེ་སྟོང་པ་ཉིད་ལས་བྱུང་བ་འདི་ནི་བྱང་ཆུབ་འཐོབ་པར་བྱེད་པའི་
ལམ་གྱི་རིམ་པ་བསྟན་པའོ་ཞེས་སོ། །རྩེ་མོ་ལས། རབ་སྦྱོར་སྦྱོར་བ་ཤེས་གྱུར་ཅིང་སོགས་ཀྱི་དོན་ནི། ཆོས་རྒྱ་
ཆེན་པོ་དམ་པ་དང་ཟབ་མོ་མཆོག་ཏུ་གྱུར་པ་ཀུན་ཤེས་ཤིང་རིག་པའི་ཚུལ་གྱིས་རབ་ཏུ་སྦྱོར་བ་སྟེ། གསང་སྔགས་
ཀྱི་སྦྱོར་བ་རྣལ་འབྱོར་ཤེས་པར་འགྱུར་ཞིང་། གོང་ནས་གོང་དུ་ཁྱད་པར་དུ་ནི་རྟོགས་པར་བྱེད་པའི་དོན་དམ་པའི་
བདེན་པ་དེ་བཞིན་ཤེས་པའི་ཤེས་རབ་ལ་ཤེས་རབ་ཅེས་བཤད་དོ་ཞེས་སོ། །དེ་ཉིད་ལས། ཕྱི་རོལ་ཉན་ཐོས་རང་
རྒྱལ་གྱི་སོགས་ཀྱི་དོན་ནི། ཕྱི་རོལ་པའི་ཤེས་རབ་བདག་ཏུ་ལྟ་བ། ཉན་ཐོས་ཀྱི་གང་ཟག་གི་བདག་མེད་རྟོགས་
པ། རང་རྒྱལ་གྱི་བདག་མེད་ཕྱེད་དང་གཉིས་རྟོགས་པའི་ཤེས་རབ་ལས་ནི་བླ་མ་དང་གོང་མར་བརྗོད་པའི་ཤེས་
ཡུལ་དེ་བཞིན་ཉིད་སྤྲོས་པ་ཐམས་ཅད་ཞི་བ་ལ་བློའང་དེའི་རྣམ་པར་སྐྱེས་པ་མཐར་འཛིན་ཐམས་ཅད་བྲལ་བ་རབ་ཀྱི་
མཐར་ཐུག་པའི་ཕ་རོལ་ཏུ་ཕྱིན་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བཤད་དོ་ཞེས་སོ། །དབུ་མ་ལས། མྱ་ངན་
འདས་མཐའ་གང་ཡིན་པ་སོགས་ཀྱི་དོན་ནི། མྱ་ངན་ལས་འདས་པའི་མཐའ་གང་ཡིན་པ་དེ་ཉིད་འཁོར་བའི་མཐའ་
ཡང་ཡིན་ཏེ། དེ་བཞིན་གཤེགས་པ་བཞུགས་པ་ན་ཡང་ཡོད་མེད་ཀྱི་མཐའ་བཞིར་མི་མངོན་ལ། མྱ་ངན་ལས་
འདས་པ་ནའང་མཐའ་བཞིར་མི་མངོན་པ་དེའི་ཕྱིར། འཁོར་བ་དང་མྱ་ངན་ལས་འདས་པ་དེ་ཉིད་ལ་ཁྱད་པར་ཅུང་
ཟད་ནི། ཤིན་ཏུའང་ཕྲ་བ་ཙམ་ཡང་ཡོད་པ་མ་ཡིན་ཏེ། རྣམ་པར་དཔྱད་ན་རང་བཞིན་མེད་པར་མཚུངས་པའི་ཕྱིར་



238
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
རོ་ཞེས་སོ། །མཉམ་སྦྱོར་ལས། ཡེ་ཤེས་སངས་རྒྱས་ཀུན་གྱི་དངོས་སོགས་ཀྱི་དོན་ནི། སྐ་གསུམ་གཉིས་སུ་
མེད་པའི་ཡེ་ཤེས་རྡོ་རྗེ་འཆང་ཆེན་པོ་ཉིད་ཀྱི་སྣང་བ་ལས་བྱུང་བ་ཡིན་ཏེ། རིགས་དྲུག་གི་བདག་ཉིད་དུ་བཞུགས་
པའི་ཕྱིར། སངས་རྒྱས་ཀུན་གྱི་དངོས་པོ་ནི་རྡོ་རྗེ་སེམས་དཔའ་སྟེ་དེ་ཉིད་སྒྲ་མ་བདེ་བའི་མཆོག་གོ་ཞེས་སོ། །
དཔལ་མཆོག་ལས། སེམས་ཅན་ཀུན་གྱི་ཡིད་ཁྱབ་པ་སོགས་ཀྱི་དོན་ནི། སྒྲིབ་པ་གཉིས་རྣམ་པར་དག་པའི་ཡེ་
ཤེས་བྱང་ཆུབ་ཀྱི་སེམས་ནི་བཅོམ་ལྡན་འདས་རྡོ་རྗེ་འཆང་ཡིན་ལ། དེ་ཆེན་པོ་རྣམས་ཀྱིས་འདོད་བྱ་ཡིན་པའི་
ཕྱིར། འདོད་པའི་སྒྲས་བསྟན་ཏེ། འདོད་པ་དེ་སངས་རྒྱས་ནས་སོ་སྐྱེའི་བར་གྱི་སེམས་ཅན་ཀུན་གྱི་ཡིད་ལ་ཁྱབ་པ་
སྟེ། སངས་རྒྱས་རྣམས་ལ་རྣམ་པར་དག་པའི་ཚུལ་གྱིས་ཁྱབ། བྱང་སེམས་རྣམས་ལ་རང་གི་སའི་ཚུལ་གྱིས་
ཁྱབ། སེམས་ཅན་ཀུན་ལ་རྣམ་པར་དག་པའི་བདེ་བ་རབ་ཏུ་སྩོལ་བས་ཡབ་ཏུ་གྱུར་པ་ཉིད། སེམས་ཅན་ལ་བདེ་བ་
རབ་ཏུ་སྩལ་བ་ཉིད་ཀྱིས་སྡུག་ཅིང་ཡིད་དུ་འོང་བས་སྙིང་ལ་གནས་པའམ། ཡིད་ཀྱི་རྩ་བའི་གནས་ཀྱི་སྙིང་ལ་
གནས་པ་དེ་བས་ན་བཅོམ་ལྡན་འདས་འདི་ནི་འདོད་ཆགས་ཏེ་འདོད་པའི་མཆོག་ཀྱང་ཡིན་ཞིང་། དམ་ཚིག་མཆོག་
ཏུ་གྱུར་པ་ཡང་དག་པའི་ཡེ་ཤེས་ཡིན་ལ། དེ་གང་ལ་མངའ་བའི་སངས་རྒྱས་དང་བྱང་སེམས་རྣམས་ཀྱི་མཆོག་སྟེ་
གཙོ་བོའོ་ཞེས་སོ། །གསང་བ་འདུས་པ་ལས། དངོས་པོ་མེད་པ་བསྒོམ་པའི་དངོས་སོགས་ཀྱི་དོན་ནི། བྱང་ཆུབ་
ཀྱི་སེམས་དེ་མེད་པ་ཞིག་བསྒོམ་མམ། ཡོད་པ་ཞིག་བསྒོམ། དང་པོ་ལྟར་ན་བརྟན་པ་དང་གཡོ་བའི་དངོས་པོ་
ཐམས་ཅད་ཀྱི་ངོ་བོ་ཉིད་མེད་པས་ན་བསྒོམ་པའི་དངོས་པོ་འདི་མེད་པ་ཡིན་ཏེ། བསྒོམ་པར་བྱ་བ་མེད་པའི་ཕྱིར་དེའི་
རྒྱུ་མཚན་བསྒོམ་པ་བསྒོམ་བྱ་ལ་རག་ལས་པས་སོ། །གཉིས་པ་ལྟར་ན་བསྒོམ་པར་བྱ་བའི་དངོས་པོར་ཡོད་པ་དེ་
ཡང་བསྒོམ་པ་ལ་དགོས་པ་ཡོད་པ་མ་ཡིན་ཏེ་མ་བསྒོམས་ཀྱང་དེ་ལྟར་ཡོད་པས་སོ། །ཕྱོགས་གཉིས་བཀག་པ་དེ་
བས་ན་དངོས་དངོས་མེད་གཉིས་ཀ་ཡིན་པའམ་གཉིས་ཀ་མ་ཡིན་པའི་ཕུང་གསུམ་ཡང་བསྒོམ་པ་མ་ཡིན་ཏེ། དེ་
གཉིས་དངོས་སུ་འགལ་བས་སོ། །དེ་བས་ན་བསྒོམ་པ་ནི་གང་དུ་ཡང་དམིགས་སུ་མེད་པའོ་ཞེས་སོ། །སློབ་
དཔོན་ཨརྨ་དེ་བས་བདག་བྱིན་གྱིས་རླབས་པ་ལས། བསྐལ་བ་བྱེ་བ་རྣམས་སུ་ཡང་སོགས་ཀྱི་དོན་ནི། དུས་
བསྐལ་པ་བྱེ་བ་མཐའ་ཡས་པ་རྣམས་སུ་ཡང་། མང་དུ་ཐོས་པ་རྒྱ་མཚོའི་ཕ་རོལ་ཏུ་སོན་པར་གྱུར་ཀྱང་། བླ་མ་
དམ་པའི་མན་ངག་དང་བྲལ་བ་ཡིས་ཀྱང་ཀུན་རྫོབ་ཀྱི་བདེན་པ་རྣམ་ཤེས་དང་ཡང་དག་པར་ལྡན་པ་ལས་གྲུབ་
པ། སྒྱུ་མའི་དཔེས་མཚོན་པའི་སངས་རྒྱས་ཀྱི་སྐུའི་མཚན་ཉིད་ནི། བདག་བྱིན་གྱིས་རླབས་པའི་རིམ་པ་སྟེ། དེ་
ཕྱིར་བལྟས་པས་དེ་ལྟ་བུའི་དེ་ཉིད་སྒྱུ་ལུས་དེ་རྙེད་པར་མི་འགྱུར་རོ་ཞེས་དང༌། ཆོས་ཀུན་རྨི་ལམ་ལྟ་བུ་སྒྱུ་མ་ལྟ་བུ་
ཞེས་ནང་པ་སངས་རྒྱས་པ་ཀུན་སྨྲ་མོད་ཀྱི། བདག་བྱིན་གྱིས་རླབས་པ་ལ་ཁ་ཕྱིར་ཕྱོགས་པས་ཀུན་རྫོབ་ཀྱི་བདེན་པ་
རྨི་ལམ་སྒྱུ་འདྲའི་སྐུ་དེ་རྟོགས་པ་མེད་ཅེས་སོ། །རིམ་ལྔ་ལས། རི་དབང་རྩེ་ལས་འགའ་ཞིག་ལྷུང་གྱུར་ན་སོགས་
ཀྱི་དོན་ནི། རི་དབང་སྟེ་རི་མཐོན་པོའི་རྩེ་ལས་བག་མེད་པའི་དབང་གིས་འགའ་ཞིག་འདྲེད་དེ་ལྷུང་གྱུར་



239
དག་སྨོན་སྐོར་གསུམ་གྱི་ལུང་འབྲེལ་ལུང་དོན་གསལ་བའི་ཉི་མ།
ན། འཆིར་དོགས་པས་ལྷུང་བར་མི་འགྱུར་སྙམ་ཡང་རི་མཐོ་བའི་དབང་གིས་ལྟུང་བར་འགྱུར་བ་དེ་བཞིན་དུ། བླ་
མའི་དྲིན་གྱིས་ཡང་དག་པའི་ལམ་དང་ཉེ་བར་འབྲེལ་ཞིང་དཔེ་མཁྱུད་དང་བྲལ་བའི་ཕན་པའི་ལུང་རྡོ་རྗེའི་བཟླས་པ་
ལ་སོགས་པའི་མན་ངག་ཐོབ་ནས། གྲོལ་བར་མི་འགྱུར་སྙམ་པ་སྲིད་དུ་ཆུག་ན་ཡང་། མན་ངགཟབ་མོའི་དབང་
གིས་གྲོལ་བ་ཐར་པ་འཐོབ་པར་འགྱུར་རོ་ཞེས་སོ། །ཆོས་དབྱིངས་བསྟོད་པ་ལས། ཤེས་དང་མ་ཤེས་པ་དག་ལ་
སོགས་ཀྱི་དོན་ནི། ཆོས་ཀྱི་དབྱིངས་སེམས་རང་བཞིན་གྱིས་འོད་གསལ་བ་ནི་རང་གི་ལུས་འདི་ཉིད་ལ་ཐམས་ཅད་
དུ་ཁྱབ་བྱེད་དུ་གནས་ཀྱང༌། ཤེས་རབ་ཀྱིས་དེའི་རང་བཞིན་མ་ཤེས་པ་དག་ལ་རང་གི་རྣམ་པར་རྟོག་པས་བཅིངས་
ཏེ་འཁོར། ཤེས་རབ་ཀྱིས་ཆོས་དབྱིངས་འོད་གསལ་བའི་པདག་ཉིད་ཤེས་ནས་འཁོར་བའི་འཆིང་བ་ལས་གྲོལ་བར་
འགྱུར་རོ་ཞེས་སོ། །སམ་ཊའི་དྲུག་པའི་དང་པོ་ལས། སྙིང་སྟོབས་སྐ་དང་རྡུལ་ངག་བཅས་སོགས་ཀྱི་དོན་
ནི། རྩ་གཉིས་ལས་ཁུ་ཁྲག་འདུས་པ་ནི་སྙིང་སྟོབས་སྐུ་དང་རྡུལ་ངག་དང་བཅས། མུན་པ་བར་དོའི་སེམས་ཀྱི་
རང་བཞིན་ལས། དེའང་སྙིང་སྟོབས་ནི་ཕ་ལས་ཐོབ་པའི་ཁུ་བ། རིན་ཆེན་རལྟ་མ་ལས་ཐོབ་པ་རྫུལ། མུན་པ་
ཤེས་པ་སྐྱེད་པར་བྱེད་པ་ཉིད། ཁུ་ཁྲག་གཉིས་འབབ་པའི་རྩའི་ཀུན་སྤྱོད་གཉིས་གསུངས་པ་རྩ་དེའི་སྒོ་ཡང་རྩ་
གཉིས་པོ་དེ་ཉིད་ལས་བྱང་སེམས་གཉིས་འབྱུང༌། དེ་ལས་བདུད་རྩི་ལྔ་དང་རུས་པ་རྐང་ཁུ་བ་པགས་པ་ཤ་ཁྲག་སྟེ་
ཁམས་དྲུག་འབྱུང་བས་ཁམས་མའི་སྐྱེ་གནས་སུ་འདུ་བའི་དུས་སུ་ནིམུན་པ་དང་འདྲེས་པ་ལས་ལྷའི་དམིགས་པ་སྟེ་
བུ་ཚའི་ལུས་རང་བཞིན་གྱིས་ལྷའི་ཞལ་ཕྱག་གི་རྣམ་པར་གྲུབ་པར་སྐྱེ་བར་འགྱུར་བ་ཡིན་ཞེས་སོ། །ཕྱག་རྒྱ་ཆེན་པོ་
ཐིག་ལེ་ལས། འབྱུང་བ་ཆེན་པོ་བཞི་པོ་ནི་སོགས་ཀྱི་དོན་ནི། ས་ཆུ་མེ་རླུང་སྟེ་འབྱུང་བ་ཆེན་པོ་བཞི་པོ་ནི་སྲོག་
གནས་པའི་རྟེན་དུཤེས་པར་བྱ། ཡོང་སྲོག་ནི་འབྱུང་བ་དེ་རྣམས་ཀྱི་རྟེན་དུ་ལེགས་དགྱེས་དབང་མོས་ཤེས་པར་
གྱིས་ཞེས་སོ། །ཕྱག་རྒྱ་ཆེན་པོ་ཐིག་ལེ་ལས། རྣམ་ཤེས་ལས་ནི་སྐྱེས་པ་རླུང་སོགས་ཀྱི་དོན་ནི། པར་དོའི་སྲིད་
པ་ནས་འོངས་པའི་རྣམ་ཤེས་མངལ་ན་གནས་པའི་འབྱུང་བཞི་ལ་ཐིམ་པས་ས་བོན་ལྔ་པར་འགྱུར་ལ། དེའི་རྣམ་
པར་ཤེས་པ་ལས་ནི་སྐྱེས་པ་ལས་ཀྱི་རླུང་ཡིན་ཞིང༌། དེ་ལས་མེ་ནི་སྐྱེ་བར་འགྱུར། །དེ་ལས་ཆུ་ནི་འབྱུང་བར་
འགྱུར། །དེ་ལས་སྐྱེས་པས་ཡིན་ཏེ། །དེ་རྣམས་ཀུན་ལས་ཕུང་པོ་འབྱུང་ཞིང༌། དེ་ལས་སྐྱེ་མཆེད་བཅུ་གཉིས་
འབྱུང་བར་འགྱུར། དེ་ལས་ཡེ་ཤེས་ཏེ་ཤེས་པའི་རང་བཞིན་གྱི་རྣམ་པར་རྟོག་པ་སྐྱེ་སྟེ། དེའང་བརྒྱ་རྩ་བརྒྱད་ཀྱི་
རིམ་པས་སོ་ཞེས་ཏེ། འདོད་ཆགས་ཞེ་སྡང་གཏི་མུག་དང༌
། །རྒྱགས་དང་ང་ལ་མངོན་པར་ཞེན། །ཕྲག་དོག་
ཁྲོ་དང་སེར་སྣ་དང༌། །གཡོ་དང་སྒྲ་ལས་ཆ་ལུགས་ངན། །བློ་རྒོད་བརྐམ་ཆགས་གཉིད་དང་ནི། །ཐེ་ཚོམ་དང་
ནི་ངར་འཛིན་དང༌། །དབན་དང་ཆགས་སྤྲུལ་དྲེགས་པ་དང༌། ། །འཆབ་དང་སྲེད་དང་བས། ཆགས་དང༌། །སྐྱ་དང་
རྨོངས་དང་འདོད་ཆེན་དང༌། །རྩོད་དང་རྩེ་འཇོ སྤྱི་བརྟོལ་དང༌། །ཚུལ་འཆོས་རེག་དང་ཀུན་ནས་གདུངས། །
རྣམ་འགྱུར་མ་ཞི་ཤེས་བཞིན་མེད། །བེམས་པོ་ལོག་པའི་ང་རྒྱལ་དང་། །འགྱོད་དང་ཁྲེལ་ཡོད་པ་དང་ནི། །གུས་



240
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པ་མེད་དང་འཆོས་པ་མེད། །བློ་ངན་ངོ་ཚ་མེད་དང་འཆིང་། །ངོ་ཚ་ཤེས་དང་ངོ་ཚ་དང༌། །མི་སྟེར་བ་དང་མྱ་
ངན་དང༌། །ཡིད་གཉིས་དང་ནི་རློམ་སེམས་མེད། །སྒྲིབ་དང་ཐེ་ཚོམ་ངལ་བ་དང་། །དབང་དང་འཁྲུལ་བའི་
སྙིང་སྟོབས་དང་། །སྙོམ་སེམས་པ་དང་བརྒྱལ་བ་དང་། །ཐིམ་པ་དང་ནི་མི་སྲུང་དང་། །གྱ་གྱུ་སྙོམ་དང་མྱོས་པ་
དང་། །རེག་བྱེད་མིན་དང་བག་ཡོད་དང་། །གནས་ངན་ལེན་དང་ཉང་ཆུང་ཉིད། །ཡིད་མི་བདེ་དང་ལྷག་པར་
རྟོག །སྐྲག་དང་རྨུགས་དང་གཉིད་དང་ནི། །བརྐམ་ཆགས་རོལ་པ་ཁྲུང་ཁྲུང་དང་། །འཚེ་བ་ལེ་ལོ་ཡོན་པོ་
ཉིད། །བསམ་དང་སྤྱོད་དང་ཞུམ་པ་ཉིད། །ཀུན་རྫོབ་དེ་ཉིད་དོན་ཡོད་དང༌། །སྟེར་དང་དགའ་བའི་འདོད་པ་
དང༌། །འཇིགས་དང་འདར་དང་ཕྲ་བདག་ཉིད། །གསལ་དང་རྣམ་གསལ་ལྷད་འཇུག་དང་། །འབྲེལ་དང་བརྟག་
པའི་དེ་ཉིད་དང༌། །རུས་སྦལ་ངོམ་མེད་གནོད་པ་དང་། །རྨི་གསལ་བ་དང་ཡིད་དུ་འོང་། །གནས་མེད་མང་དུ་སྨྲ་
བ་དང་། །བདག་ཉིད་སྐྱེས་བུ་ཉིད་དང་ནི། །ཡ་མཚན་དགའ་དང་སྐྱེ་བོ་ངན། །དམན་པའི་དེ་ཉིད་སྡུག་བསྔལ་
གསུམ། །འཁོར་བ་ལ་ནི་ཆགས་པ་དང་། །རྟག་ཏུ་བརྒྱ་དང་བརྒྱད་ལྷག་པ། །ཉིན་དང་མཚན་མོ་རྟག་ཏུ་ནི། །
རླུང་གི་རང་བཞིན་རྒྱུ་བ་ཡིན། །ཞེས་རྡོ་རྗེ་ཕྲེང་བར་གསུངས་པ་བཞིན་ཡིན་ནོ། །ཡང་མན་ངག་སྙེ་མར་ལུང་
དྲངས་པར་ནི། དེ་ལས་ཤེས་པའི་རང་བཞིན་ཅན། །དྲུག་ཅུ་ལྷག་པའི་བརྒྱ་རིམ་པ། །ཞེས་པ་ལྟར་ན་ནི། ཉིན་
མཚན་དུ་འཆར་བའི་རང་བཞིན་བརྒྱད་ཅུ་ཡིན་ནམ་སྙམ་སྟེ་དཔྱད་ཅེས་སོ། །ཁ་ཏོན་མར་མེ་མེ་ལོང་རྒྱ་ཞེས་སོགས་
ཀྱི་དོན་ནི། མཁན་པོའི་ཁ་ཏོན་ལས་སློབ་མའི་ཁ་ཏོན་འབྱུང་ཞིང༌། མར་ལས་མར་མེད་ཕྱི་མ་དང་། མེ་ལོང་དང་
བྱད་བཞིན་ལས་བྱད་བཞིན་གྱི་གཟུགས་བརྙན་དང་། རྒྱ་ལས་རྒྱ་གཞན་འབྱུང་བ་དང་། མེ་ཤེལ་དང་ཉི་མའི་འོད་
ཟེར་ལས་མེ་འབྱུང༌། ས་བོན་ལས་མྱུ་གུ། སྐྱོར་མོ་ཟོས་པ་ལས་ལྕེ་འཛག་པ་དང་། སྒྲ་དང་ཁྲོན་པ་ལ་སོགས་
པའི་གནས་ཀྱི་བྱེ་བྲག་ལས་སྒྲ་བརྙན་འབྱུང་བ་བཞིན། ཕུང་པོ་སྔ་མ་ཉམས་པ་ལས་ཕྱི་མའི་ཕུང་པོ་ཉིང་མཚམས་
སྦྱོར་བ་དང་སྐྱེ་བ་ཡིན་གྱི། འཇིག་རྟེན་འདི་ཕ་རོལ་ཏུ་མི་འཕོ་བར་ཡང་མཁས་པ་རྣམས་ཀྱིས་རྟོགས་པར་བྱའོ་ཞེས་
སོ། །སམྦུ་ཊའི་གཉིས་པ་ལས། འཁོར་ལོ་བཞིའི་རབ་དབྱེ་སོགས་ཀྱི་དོན་ནི། འཁོར་ལོ་བཞི་ཡི་རྩ་འདབ་ཀྱི་
རབ་ཏུ་དབྱེ་བས་རྩ་ཡི་གཙོ་མོ་བརྒྱ་ཕྲག་གཅིག་དང་ཉི་ཤུ་ལྷག་སྟེ། ལྟེ་བར་དྲུག་ཅུ་རྩ་བཞི། སྙིང་གར་
བརྒྱད། མགྲིན་པར་བཅུ་དྲུག སྤྱི་བོར་སུམ་ཅུ་རྩ་གཉིས་ཡོད་པའི་ཕྱིར་རོ། །དེ་རྣམས་ལས་ཀྱང་ཁྱད་པར་དུ་སོ་
སེན་མོ་ལ་སོགས་པའི་རྒྱུར་གྱུར་པའི་བྱང་ཆུབ་ཀྱི་སེམས་སུམ་ཅུ་རྩ་གཉིས་འབབ་པའི་རང་བཞིན་གྱི་མི་ཕྱེད་མ་ལ་
སོགས་པའི་རྩ་རྣམས་སུམ་ཅུ་རྩ་གཉིས་མཆོག་སྟེ་གཙོ་བོ་གྱུར་པ་ཡིན་ནོ་ཞེས་སོ། །སམྦུ་ཊའི་དྲུག་པའི་དང་པོ་
ལས། རྩ་གཉིས་སྐྱེ་གནས་དབུས་སུ་ནི་སོགས་ཀྱི་དོན་ནི། རྩ་རོ་རྐྱང་གཉིས་ཀྱེ་གནས་ཀྐོ་ལའི་དབུས་སུ་ནི་སྟེ་དེ་
ཡི་ནང་ན་སོར་གྱི་ཚད་ཙམ་གྱི་སྐྱེ་གནས་ཀྱི་སྒོའི་གཡོན་དང་གཡས་སུ་དེ་བཞིན་དུ་གནས་ནས། གཡོན་པས་དབུ་
མའི་ཡར་རྩ་སྨིན་མཚམས་སུ་བྱང་ཆུབ་ཀྱི་སེམས་ཁུ་བ་རྣམས་ཞེས་བྱ། གཡས་པ་ལ་ནི་དབུ་མའི་མར་རྩེ་གསང་



དག་ལྟོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
241
གནས་ན་ཁྲག་འཛིན་པ་ཉིད་དེ། དེ་གཉིས་ཕན་ཚུན་འདུ་བའང་ནི་རྩ་གཉིས་ལ་ནི་ཐིག་ལེ་གཉིས་བསྡུ་བའོ། །ཐིག་
ལེ་གཉིས་པོ་དེས་ཆོས་ཕུང་པོ་ལ་སོགས་པ་དང་། དབྱིངས་དེ་དག་འགྲུབ་པའི་རྒྱུ་སྡུད་ཅེས་སོ། །སམྦུ་ཊའི་དང་
པོའི་གཉིས་པ་ལས། བྱང་སེམས་སུམ་ཅུ་རྩ་གཉིས་ཀྱིས་སོགས་ཀྱི་དོན་ནི། སོ་དང་སེན་མོ་ལ་སོགས་པའི་བྱང་
ཆུབ་ཀྱི་སེམས་སུམ་ཅུ་རྩ་གཉིས་ཀྱིས་གང་གི་ཚེ་རྩ་སོ་བདུན་པོ་འདི་ནི་གང་བར་གྱུར་པ་དེའི་ཚེ། དབང་པོ་དྲུག་དང་
ཕུང་པོ་ལྔ་དང་འབྱུང་བ་བཞི་ལ་སོགས་པ་ཡི། དང་པོ་ཕ་མའི་རྩ་སོ་བདུན་ལས་ནི། བུ་ཚའི་ལུས་རང་བཞིན་ལྷུན་
གྲུབ་ཀྱི་སངས་རྒྱས་དེའི་དེ་མ་ཐག་བསྐྱེད་ལ། ད་ལྟ་རང་གི་ལུས་ཀྱི་རྩ་རྣམས་ལས་ནི། རང་གི་ལུས་ཀྱི་ཕུང་
སོགས་བསྐྱེད་དོ་ཞེས་སོ། །དྲུག་པའི་དང་པོ་ལས། ར་ནི་མེ་ཞེས་བྱ་བར་གསུངས་སོགས་ཀྱིས་དོན་ནི། ཡི་གེ་
བཅུ་དྲུག་གི་ནང་ནས་ར་ཧ་སྱ་ཞེས་པའི་ཡི་གེ་གསུམ་ལས་ལྔར་ཕྱེ་བས་ནད་འདུ་བ་བཞི་བསྐྱེད་དེ། དང་པོའི་ཡི་གེ་
ར་ནི་མེ་ཡི་ས་བོན་ཡིན་ཞེས་བྱ་བར་གསུངས་ལ། མེ་ཡིས་ཁྲག་བསྐྱེད། ཁྲག་ལས་མཁྲིས་པ་ཡང་དག་པར་ལང་
སྟེ་བསྐྱེད་དོ། །མཚན་ཉིད་གཅིག་འདོད་ཅེས་པ་སུ་ཡི་ཨེ་འཕྲལ་ནས་ཨེ་ཀ་གཅིག་ཅེས་པར་འགྲོ་བས་འདུས་པའི་
ནད་བསྐྱེད་ཅིང་། ས་ལས་བད་ཀན་འབྱུང་ལ། བད་ཀན་ལས་རྡུལ་དང་ཆུ་རྒྱུས་ཡང་དག་པར་འབྱུང་བར་འགྱུར་
རོ། །དེའི་མགོན་པོ་སྟེ་གཙོ་བོར་གྱུར་པ་ནི་རླུང་ངོ༌། །དེའི་ས་བོན་ཏ་ནི་ཧ་ཡ་སྟེ་མགྱོགས་པར་འགྲོ་བས་ན་ཀུན་ཏུ་
འགྲོ་བར་བྱེད་པའོ་ཞེས་གསུངས་སོ། །རུས་པའི་སྟེ་ཚིགས་ཆེན་བཅུ་གཉིས་ཀྱི་མཚམས་ནི་དེ་རྣམས་སུ་ར་ས་ཨེ་
ཧ་ཡ་ཡི་ས་བོན་ལྔ་ནི་ཡང་དག་པར་བཏབ་བོ་ཞེས་སོ། །དྲུག་པའི་དང་པོ་ལས། རྣམ་སྣང་ལ་སོགས་སངས་རྒྱས་
རྣམས་སོགས་ཀྱི་དོན་ནི། རྣམ་སྣང་ལ་སོགས་སངས་རྒྱས་ལྔ་སྟེ། རླུང་ལྔ་པོ་རྣམས་སྟེང་འོག་གི་སྒོར་ནི་གཡོ་
ཞིང་གནས་ཞེས་པ། རོ་མའི་མཐུས་ཕྱིར་འགྲོ། རྐྱང་མའི་མཐུས་ནང་དུ་འཇུག དབུ་མས་གནས་པར་བྱེད་
དོ། །ཕྱི་འགྲོས་སྡུག་བསྔལ་ནང་འཇུག་གིས་བདེ་བ། གནས་པས་མི་རྟོག་པ་བསྐྱེད་དོ་ཞེས་སོ། །དྲུག་པའི་དང་
པོ་ཉིད་ལས། རྟག་ཏུ་ནུབ་དང་རབ་རྒྱུ་བ་སོགས་ཀྱི་དོན་ནི། སེམས་ཀྱི་གནས་པ་རྣམ་པ་གཉིས་ནི་ཡེ་ཤེས་ཀྱི་རླུང་
དང་ལས་ཀྱིས་རླུང་ངོ༌། །ནུབ་དང་རབ་རྒྱུའི་ཆོ་ག་ཡིས། །རྟག་ཏུ་ནུབ་དང་ཞེས་པ་རྒྱུ་བ་མེད་པར་ཐིམ་པའོ། །
རབ་ཏུ་རྒྱུ་བ་ནི་ལྡང་འཇུག་གནས་གསུམ་མོ། །སེམས་ཅན་ཀུན་ལ་འགྲོ་བ་ནི་ཐམས་ཅད་ལ་ཡོད་ཅེས་པའོ། །དྲུག་
པའི་དང་པོ་ཉིད་ལས། སྟེང་གི་སྒོར་ནི་སྦྱོར་བ་གསུམ་སོགས་ཀྱི་དོན་ནི། སྤྱིར་སྟེང་སྒོ་འོག་སྒོ་ཞེས་པ་སྣ་སྒོ་དང་
བཤང་སྒོ་ལ་བྱས་པ་དང༌། སྤྱི་གཙུག་དང་སྨིན་མཚམས་ལ་བྱས་པ་དང༌། རྩི་གཡས་གཡོན་ལ་བྱས་པ་
དང༌། རླུང་ལྡང་འཇུག་ལ་བྱས་པ་དང་། སྲོག་རླུང་ལ་སྟེང་། ཐུར་སེལ་ལ་འོག་སྒོར་བྱས་པ་སོགས་མང་དུ་
ཡོད་པ་ལས་འདིར་སྟེང་གི་སྒོ་སྣ་སྒོར་ནི་སྦྱོར་བ་གསུམ་ནི་ལྡང་འཇུག་གནས་གསུམ་མོ། །འོ་ན་སྣ་སྒོ་ཁོ་ན་ནས་རྒྱ་
ཡི་གཞན་ནས་མི་རྒྱུའམ་སྙམ་ན་སྒོ་དགུ་རྣམས་ཀྱིས་ཡོངས་སུ་བསྐོར་ཏེ། འཁོར་གྱི་ཚུལ་གྱིས་སྒོ་དགུ་ཆར་ནས་
ཀྱང་རྒྱུའོ། །སྣ་གཙོ་བོ་ཡིན། གཞན་འཁོར་ཡིན་པའི་རྒྱུ་མཚན། རྣམ་པར་རྟོག་པའི་རླུང་གཉིས་ནི་སྣའི་བུ་ག་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
242
དག་ནས་འབྱུང་ཞེས་སོ། །ཡང་ལུས་ཀྱི་དབུས་སུ་རྩ་དབུ་མ་ཀ་བ་གཅིག་དང་སྒོ་དགུ་ནི་མིག་ལ་སོགས་པ་
དགུའོ། །འབྱུང་བ་ལྔའི་རླུང་སྦོམ་པོ་ལྔ་ནི་ལྷག་པའི་ལྷ་སྟེ་ཕུང་པོ་ལྔ་རྒྱལ་བ་ལྔའོ། །བུ་ག་དགུ་ནི་སོན་པའི་སྒོ་
དགུའི་རྣམ་པར་ཡོངས་སུ་གྲགས་ཏེ་བུ་ག་དགུ་ནས་རླུང་ལྡང་འཇུག་གི་ཚུལ་དུ་རྒྱུའོ། །ཡང་ན་ཀ་བ་གཅིག་ནི་སྲོག་
རླུང༌། སྒོ་དགུ་ནི་དེ་ལས་བྱུང་བའི་རླུང་དགུའོ། །སྦོམ་པོ་ལྔ་ནི་རླུང་ལྔ་པོ་ཉིད་ཀྱང་ཁམས་ལྔར་འདུས་པར་བསྟན་
ཏོ། །དུས་འཁོར་ལས་ཐུར་སེལ་ཞེས་བྱ་སོགས་ཀྱི་དོན་ནི། ཐུར་སེལ་ཞེས་བྱ་བའི་རླུང་ཡེ་ཤེས་ཀྱི་ཁམས་སུ་གྱུར་
ལ། སྲོག་རླུང་ཡང་ནི་སྟོང་པ་ནམ་མཁའི་ཁམས་སའོ། །རླུང་ལས་ཡང་ནི་མཉམ་གནས་ས་རླུང་ཡིན་ལ། སླར་
ཡང་མེ་རླུང་ནི་གྱེན་རྒྱུ། ཁྱབ་བྱེད་ཉིད་ནི་ཆུ་ཡིན་ནོ་ཞེས་སོ། །འབུམ་ལྔ་ལས། ཧ་ནི་དབྱངས་ཀྱི་དྲུག་ལྡན་པ་
སོགས་ཀྱི་དོན་ནི། ཡི་གེ་ལྔའི་ནང་ནས་ཧ་ནི་རྣམ་ཤེས་ཀྱི་རྟེན་བྱེད་པའི་ཕྱིར་ཧཱུཾ་གི་རྣམ་པར་གནས་སོ་ཞེས་སྟོན་པའི་
ཕྱིར། ཧ་ནི་དབྱངས་ཀྱི་དྲུག་པ་ཨཱ་རིང་པོ་དང་ལྡན་པ། ཀླད་ཀོར་མ་ཡིན་པས་མ་ནོ་ཏ་ཡིད་དམ་རྣམ་པར་ཤེས་པ་
ཞེས་བྱར་ཡོངས་སུ་གྲགས་སོ་ཞེས་སོ། །རྡོ་རྗེ་ཕྲེང་བར། ཧ་ནི་རྣམ་པ་ཐམས་ཅད་དུ། །སངས་རྒྱས་ཀུན་དང་
མཉམ་པར་སྦྱོར། །ཞེས་པ་ལ། མཉམ་པར་སྦྱོར་བ་སྟེ་ཧཱུྃ་དེ་ནི་རྟེན་བྱང་སེམས་སངས་རྒྱས་ཀུན་གྱིས་གང་
ལ། དེ་ལ་བརྟེན་ནས་བདེ་སྟོང་དང་བཅས་པ་དེ་ལམ་དུ་བྱས་མ་བྱས་ཀྱི་བྱེ་བྲག་གིས་བདེ་སྡུག་ཐམས་ཅད་ལ་ཁྱབ་
ཅེས་བྱའོ་ཞེས་སོ། །དུས་ཀྱི་འཁོར་ལོ་ལས། སྲོག་གི་སྟོབས་སོགས་ཀྱི་དོན་ནི། སྲོག་གི་རླུང་གིས་སྟོབས་སྐྱེད་
པར་བྱེད། ཉི་ཟླའི་ལམ་ནས་འགྲོ། རོ་དྲུག་ཟོས་འཐུང་བྱས་པ་ཐུར་སེལ་གྱི་རླུང་གིས་ཐུར་དུ་འབྱིན་ལ། རོ་
རྣམས་མ་ལུས་ལུས་ལ་ཁྱེར་བ་མཉམ་གནས་ཀྱི་རླུང་གིས་བྱེད་ཅེས་སོ། །དྲུག་པའི་དང་པོ་ལས། དེ་ཡི་ལུས་ཀྱི་
སྟེང་སྒོ་ལའང་སོགས་ཀྱི་དོན་ནི། དེའི་ལུས་ཀྱི་སྟེང་སྒོ་སྣ་སྒོ་ལའང་། རྡོ་རྗེ་ཅན་སྲོག་གི་རླུང་ནི་རྟག་ཏུ་བཞུགས་
ཏེ། སྲོག་རླུང་དེ་ཉིད་མགོན་པོ་བཞིའི་རླུང་དུ་རྒྱུན་དུ་སྣ་ནས་རྒྱུ་ཞེས་བྱའོ། །དེ་ལྟ་བུའི་རླུང་དེ་ཉིད་རབ་ཏུ་དབྱེ་བ་
དང་བཅས་པ་བསྟན་པའི་ཕྱིར། སྟེང་གི་སྒོ་སྣ་སྒོ་དེར་ནི་སྦྱོར་བ་ལྡང་འཇུག་གནས་པ་གསུམ། སྒོ་དགུ་རྣམས་
ཀྱིས་ཡོངས་སུ་བསྐོར་ཞེས་སོ། །དྲུག་པའི་དང་པོ་ལས། སྐུ་གསུང་ཐུགས་ཀྱི་རང་བཞིན་གྱིས་སོགས་ཀྱི་དོན་
ནི། སྐུའི་སྒོ་དགུ་ནས་རྒྱུ་བ་ནི་ཐ་མ་སྟེ་རགས་ཤིང་རྟོགས་སླ་བའི་ཕྱིར་རོ། །གསུང་གི་སྒོ་བཞི་ནས་རྒྱུ་བ་ནི་འབྲིང་
པོ་སྟེ་དེ་བས་རྟོགས་དཀའ་ཞིང་རྟོགས་ན་དོན་ཆེ་བས་སོ། །ཐུགས་ཀྱིས་རང་བཞིན་གྱི་སྒོ་གཉིས་ནས་རྒྱུ་བ་ནི་དམ་
པ་ཉིད་དེ་ཤིན་ཏུ་རྟོགས་དཀའ་ཞིང་རྟོགས་ཤིང་དབང་དུ་གྱུར་ན་ཤིན་ཏུ་དོན་ཆེ་བའི་ཕྱིར་ཞེས་པ་དང་། ཟླ་བ་ཐིག་ལེ་
འབབ་པའི་རྩ་ནི་གཡོན་པ་ལ་ལ་ན། ཉི་མ་རཀྟ་འབར་བའི་རྩ་ནི་གཡས་ར་ས་ན་ཡི་རབ་ཏུ་དབྱེ་བས། གསུམ་པ་
ཐུགས་ཀྱི་སྒོར་ནི་སེམས་གཟུང་འཛིན་དུ་ཤར་བའི་དབང་གིས་རྩ་གཉིས་པོ་དེ་བྱུང་བས་ཡིད་དང་བཅས་ཞེས་སོ། །
རྡོ་རྗེ་ཕྲེང་བ་ལས། གཡོན་དང་གཡས་དང་གཉིས་ཀ་དང་སོགས་ཀྱི་དོན་ནི། གཡོན་པ་ལས་ཀྱི་མགོན་པོ་
དང༌། གཡས་ནས་པདྨ་མགོན་པོ་དང་། གཉིས་ཀ་ནས་རིན་ཆེན་མགོན་པོ་དང་། འོག་ནས་དལ་བར་རྒྱུ་བ་རྡོ་རྗེ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། མ་
243
མགོན་པོ་དང་རྣམ་པ་བཞིར་འགྱུར། མགོན་པོ་རེ་རེ་ལ་ཐུན་ཕྱེད་ཕྱེད་དུས་སྦྱོར་ཕྱེད་ཀྱིས་ནི་དུས་དབུགས་དགུ་
བརྒྱའི་ཡུན་དག་ཏུ་ཞི་བ་ལ་སོགས་པའི་ལས་ནི་སྒྲུབ་པར་འདོད་པའི་སྔགས་པས་སེམས་མཉམ་པར་བཞག་ནས་རླུང་
གི་རླུང་རྒྱུ་བའི་དུས་སུ་དགུག་པ། མེ་ལ་མངོན་སྤྱོད། ཆུ་ལ་ཞི་བ། ས་ལ་རྒྱས་པ་སྟེ། མགོན་པོ་རེ་རེའི་རླང་
ལ་ཕྲིན་ལས་གཉིས་ཀྱིས་གཉིས་བསྒྱུར་བའི་བཞི་དག་ཏུ་གནས་སོ་ཞེས་སོ། །གུར་གྱི་ལེའུ་བཅུ་བཞི་པ་
ལས། ཕལ་པའི་གནས་སྐབས་གཞོམ་པའི་ཕྱིར་ཞེས་སོགས་ཀྱི་དོན་ནི། ཕལ་པའི་གནས་སྐབས་ཏེ་ཐ་མལ་གྱི་
རྣམ་རྟོག་རྒྱུན་ཆགས་གཞོམ་པའི་ཕྱིར་བསྐྱེད་པའི་རིམ་པ་བསྒོམ་པ་ཡང་དག་པར་རབ་ཏུ་གྲགས། རང་བཞིན་གྱི་
གནས་སྐབས་རྫོགས་པའི་རིམ་པ་བསྒོམས་པ་ལས། དངོས་པོ་དངོས་མེད་གང་དུ་བསྒོམ་པ་ཡང་མ་ཡིན། རྣམ་
པར་མི་རྟོག་པའི་ཡེ་ཤེས་མི་བསྒོམ་པའང་མ་ཡིན་ཞེས་སོ། །གུར་ལས། འདོད་ཆགས་ཞེས་སྡང་གཏི་མུག་དང་
སོགས་ཀྱི་དོན་ནི། འདོད་ཆགས་ཅན་དང་། ཞེ་སྡང་ཅན་དང་། གཏི་མུག་ཅན་དང་། ང་རྒྱལ་ཅན་དང་། སེར་
སྣ་ཅན་གྱི་སྐྱེ་བོ་རྣམས་བསྡུ་བར་བྱ་བའི་ཕྱིར། རང་གི་འཁོར་ལོ་སྟེ་དཀྱིལ་འཁོར་ལ་རིམ་པ་ལྟར། པདྨ་གར་
དབང་དང་། ཀྱེ་རྡོ་རྗེ་དང་། བརྟག་པ་དང་། རྡོ་རྗེ་ཉི་མ་དང་། རྟ་མཆོག་ལ་སོགས་པ་རྡོ་རྗེ་འཆང་གཅིག་ཉིད་
གཟུགས་ནི་དུ་མ་འཛིན་པར་མཛད་དོ་ཞེས་དང་། ཞེ་སྡང་འདུལ་བའི་དབང་དུ་བྱས་ནས། ཤིན་ཏུ་གདུག་ཅིང་
གཏུམ་པ་དྲག་པོ་ལ་ཞི་བའི་ཐབས་ཀྱིས་ཕན་པར་མི་འགྱུར་བས་ཞི་བའི་ཐབས་ཉེ་བར་མི་སྦྱོར་ཏེ་དྲག་པོས་འདུལ་
དགོས་པ་འདི་མཁྱེན་ནས་རྡོ་རྗེ་འཆང་ཆེན་གྱིས། རང་ཉིད་ཀྱེ་རྡོ་རྗེ་མི་བསྐྱོད་པར་གྱུར་ཅེས་པ་དང་། གཏི་མུག་
འདུལ་པའི་དབང་དུ་བྱས་ནས་ཤིན་ཏུ་སྟོང་པ་སྟེ་མེད་པར་ལྟ་བ་ལ་མངོན་པར་ཞེན་པ་རྣམས་ཀྱིས། ཡོད་པ་མ་ཡིན་
པའི་བརྟུལ་ཞུགས་འཛིན་པ་གཏི་མུག་ཤས་ཆེ་བ་རྣམས་ཀྱི་དོན་དུ་རྫོགས་པའི་སངས་རྒྱས་གཏི་མུག་སྤྱོད་ཅིང་འཇུག་
པའི་ཚུལ་སྟོན་པ་རྡོ་རྗེ་འཆང་རྫོགས་པའི་སངས་རྒྱས་རྣམ་པར་སྣང་མཛད་དུ་འགྱུར་རོ་ཞེས་པ་དང་། འདོད་ཆགས་
འདུལ་བའི་དབང་དུ་བྱས་ཏེ། བྱང་ཆུབ་འདོད་ཆགས་དང་བྲལ་བ་ལས་སྐྱེས་པ་སྤང་པ་སྟེ་དེ་ལ་མི་མོས་
ཤིང༌། སེམས་ཅན་གང་ཞིག་བདེ་བར་བྱེད་པའི་འདོད་ཆགས་ཀྱིས་ཆགས་པས་བྱང་ཆུབ་རབ་ཏུ་སྒྲུབ་པར་འདོད་པ་
རྣམས་ལ་དེའི་བྱང་ཆུབ་རབ་ཏུ་སྦྱིན་པའི་ཕྱིར། རྡོ་རྗེ་འཆང་ཆེན་ཉིད་པདྨ་གར་གྱི་དབང་ཕྱུག་ཏུ་འགྱུར་རོ་ཞེས་
སོ། །སམྦུ་ཊའི་བརྟག་པ་དང་པོ་དངོས་ལས། ཨེ་མ་ཧོ་སངས་རྒྱས་ཐམས་ཅད་ཀྱི་སོགས་ཀྱི་དོན་ནི། ངོ་མཚར་
བས་ཨེ་མའོ་སངས་རྒྱས་ཐམས་ཅད་ཀྱི་ཀུན་མཁྱེན་ཡེ་ཤེས་བླ་ན་མེད་པ་ཉིད། དེ་བཞིན་གཤེགས་པའི་བདེ་དོན་ཏེ་
དགེས་པ་ཆེན་པོ་བསྐྱེད་པའི་དོན་གང་དུ། རང་རིགས་དང་མཐུན་པའི་བཙུན་མོའི་གཟུགས་སྤེལ་ནས་ཉེ་བར་མངོན་
སུམ་དུ་མཛད་པའོ་ཞེས་སོ། །གུར་ལེའུ་བཞི་པ་ལས། དང་པོ་སྤྲིན་གྱི་རྣམ་པ་སོགས་ཀྱི་དོན་ནི། དང་པོ་སྤྲིན་གྱི་
རྣམ་པ་སྟེ་དྲོད་དང་། གཉིས་པ་དུ་བ་འདྲ་བ་ཉིད་རྩེ་མོ་དང༌། གསུམ་པ་མེ་ཁྱེར་རྣམ་པ་སྟེ་བཟོད་པ། བཞི་པ་མར་
མེ་ཉེ་བར་འབར་བ་ཆོས་མཆོག ལྔ་པ་རྟག་ཏུ་སྣང་བ་སྟེ་སྤྲིན་མེད་ནམ་མཁའ་འདྲ་བ་ཉིད་མཐོང་ལམ་ལ་སྦྱར་རོ་



244
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཞེས་སོ། །སྤྱོད་པ་བསྡུས་པ་ལས་འཕགས་པ་ལྷས། གང་ཞིག་སྐྱེ་བ་ཀུན་རྫོབ་བདེན་པ་སྟེ་སོགས་ཀྱི་དོན་
ནི། རྫོགས་པའི་རིམ་པ་ལ་ལེགས་པར་གནས་པའི་རྣལ་འབྱོར་པ་གང་ཞིག་སྐྱེ་བ་སྒྱུ་མའི་དཔེ་བཅུ་གཉིས་ཀྱིས་
མཚོན་པའི་ཀུན་རྫོབ་བདེན་པ་རང་བྱིན་གྱིས་རླབས་པ་སྟེ། འཆི་བའི་མིང་ཡང་ཀུན་རྫོབ་བདེན་པ་རིལ་
འཛིན། རྗེས་གཞིག་གི་ཏིང་ངེ་འཛིན་གཉིས་ཀྱིས་བཤིག་པའི་དོན་དམ་གྱི་བདེན་པ་མངོན་པར་བྱང་ཆུབ་པའི་རིམ་པ་
ཡིན་ལ། སྒྱུ་ལུས་འོད་གསལ་གྱི་རིམ་པ་གཉིས་པོ་དེ་དག་བླ་མའི་དྲིན་གྱིས་ནི་རྙེད་པ་འདི་ཉིད་ནི་མྱུར་དུ་འཚང་རྒྱ་
བས་ན་མ་འོངས་པའི་སངས་རྒྱས་ཡིན། སྒྱུ་ལུས་ཀུན་རྫོབ་དང་འོད་གསལ་དོན་དམ་པའི་བདེན་པ་གཉིས་པོ་དེ་ལ་
དབྱེར་མེད་དུ་ཟུང་དུ་འཇུག་པ་ནི། རྒྱུན་མི་ཆད་བཞིན་དུ་བདེན་པ་གཉིས་པོ་དེ་དག་ཁྱད་པར་མེད་པ། ཀུན་རྫོབ་
དང་དོན་དམ་པའི་བདེན་པའི་མིང་གཉིས་མཐའ་མ་ཟུང་འཇུག་གཅིག་པོ་ཁོ་ནར་ནི་ཤེས་པ་དོ་འདིར་སྲིད་པར་
བཅིངས་པ་ལས་གྲོལ་བ་ཡིན་ནོ་ཞེས་སོ། །གུར་གྱི་ལེའུ་དང་པོ་ལས། དེ་ཕྱིར་དཀྱིལ་འཁོར་འཁོར་ལོ་ཞེས་
སོགས་ཀྱི་དོན་ནི། སངས་རྒྱས་འཐོབ་པར་བྱེད་པའི་ཐབས་སྟོང་པ་ཉིད་ཁོ་ན་མ་ཡིན་པ་དེའི་ཕྱིར། བསྐྱེད་པའི་
རིམ་པའི་དཀྱིལ་འཁོར་འཁོར་ལོ་བསྒོམ་ཞེས་གསུངས་པའི་ཐབས་ནི། དཀའ་ཐུབ་དང་དཀའ་ཐུབ་ཀྱི་ལམ་མ་ཡིན་
གྱི་འདོད་པའི་ཡོན་ཏན་ལྔ་ལ་ལོངས་སྤྱོད་པས་བདེ་བའི་ལམ་ཐ་མལ་གྱི་མཚན་རྟོག་འགོག་པས་སྡོམ་པ་སྟེ། དེའང་
འབྲས་བུ་ལམ་དུ་བྱེད་པས་ད་ལྟ་ཉིད་ནས་སངས་རྒྱས་ཀྱི་ང་རྒྱལ་གྱི་རྣལ་འབྱོར་གྱིས་བསྒོམ་པས་མ་འོངས་པ་ན་
སངས་རྒྱས་ཉིད་ནི་མྱུར་བར་འགྲུབ་བོ། །འོ་ན་ཅི་སངས་རྒྱས་ནི་ཆོས་སྐུ་ལ་ཟེར་ལ། དེ་གཟུགས་སོགས་ཀྱི་
མཚན་མ་དང་བྲལ་བར་མ་བཤད་དམ་ཞེ་ན། བདེན་མོད་དེ་ནི་ཆོས་སྐུ་འབའ་ཞིག་གི་དབང་དུ་བྱས་ཏེ་གཟུགས་ཀྱི་
སྐ་ལ་ནི། སྟོན་པ་སུམ་ཅུ་རྩ་གཉིས་མཚན། །གཙོ་བོ་དཔེ་བྱད་བརྒྱད་ཅུར་ལྡན། །དེ་ནི་ཐབས་ཀྱི་གཟུགས་ཅན་
ནོ། །ཞེས་སོ། །སམྦུ་ཊའི་བརྟག་པ་དྲུག་པ་ལས། རང་བྱུང་ངོ་བོ་འདི་ཉིད་ནི་སོགས་ཀྱི་དོན་ནི། ཞུ་བདེ་གཉིས་
ཕྱག་རྒྱའི་འབད་རྩོལ་ལ་མ་ལྟོས་པར་འབྱུང་བས་རང་བྱུང་ཡེ་ཤེས་ཀྱི་ངོ་བོ་འདི་ཉིད་ནི། རྣལ་འབྱོར་པའི་ཉམས་ལ་
ཆོས་སྐུ་དང་ཁྱད་པར་མེད་པས་ན་ཆོས་ཀྱིས་སྐར་ནི་རབ་ཏུ་གྲགས་ཏེ། ཆོས་སྐུ་ཐོབ་པའི་རྒྱ་ཡིན་པའི་ཕྱིར་ཞེས་
སོ། །སམྦུ་ཊི་ལས། བུད་ཤིང་བསྲེག་པའི་རིགས་པ་ཡིས་སོགས་ཀྱི་དོན་ནི། མེས་བུད་ཤིང་བསྲེག་པ་ཡིན་ཡང་
མེ་བུད་ཤིང་ལས་བྱུང་བས་བུད་ཤིང་གི་རིགས་ཡིན་ཞེས་བརྗོད་པ་ལྟར། ཉོན་མོངས་པ་ཞེ་སྡང་སྤངས་པའི་བཅོམ་
ལྡན་འདས་ལའང་ཞེ་སྡང་ཞེས་བརྗོད་དེ། བཅོམ་ལྡན་འདས་དེ་ནི་འགྲོ་བའི་དོན་ལ་དགྱེས་པའི་རྒྱལ་བ་རྣམ་འགྱུར་
སྣ་ཚོགས་སྟོན་པས་གར་མཁན་མཆོག་ཅེས་བྱའོ། །ཡང་ན་བུད་ཤིང་བསྲེག་པའི་རིགས་པ་ནི། བུད་ཤིང་ལ་མེ་
ཉིད་འབར་བས་བསྲེག་གི་ཆུས་བསྲེག་པ་མ་ཡིན་པ་བཞིན་ནོ་ཞེས་སོ། །རིམ་ལྔ་ལས། བསྐྱེད་པའི་རིམ་ལ་
ལེགས་གནས་ནས་སོགས་ཀྱི་དོན་ནི། བསྐྱེད་པའི་རིམ་ལ་ལེགས་པར་གནས་པ་བརྟན་པ་ཐོབ་ནས། རྫོགས་པའི་
རིམ་པ་བསྒོམ་པར་འདོད་པ་རྣམས་ལ། རྫོགས་རིམ་བསྒོམ་པའི་ཐབས་འདི་རྫོགས་པའི་སངས་རྒྱས་ཀྱི་སྐས་ཀྱི་



245
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
གདང་བུ་ལ་འཛེགས་པ་ལྟ་བུར་མས་རིམ་ནས་གསུངས་སོ་ཞེས་སོ། །སློབ་དཔོན་ཌོམྦི་པས་བདུད་རྩི་འོད་ཀྱི་གཞུང་
ལས། བློ་བཟང་དང་པོ་བསྐྱེད་པའི་རིམ་པ་སོགས་ཀྱི་དོན་ནི། བློ་བཟང་སྟེ་བསྐྱེད་རིམ་ལ་མཁས་པས་དང་པོར་
བསྐྱེད་པའི་རིམ་པ་སྒོམ་པར་བྱེད་པ་ཕན་པར་བྱེད་པའི་ཕྱག་རྒྱ་དང་། སྔགས་ནི་རྣམ་དག་གུག་བསྐྱེད་དེ་དབྱངས་ཀྱི་
ཡི་གེ་རྣམ་པར་དག་པ་དང་། གོ་ཆ་ངེས་པར་སེམས་པ་སྟེ་བསྒོམ་པ་དྲན་པ་བྲལ་བ་སྟེ་བརྗེད་པར་མི་བྱ། དེ་ལྟར་
བསྒོམས་པའི་ཕྱིས་ནི་སེམས་རངས་ཤིང་དགའ་བའམ། ཡང་ན་བསྐྱེད་པའི་རིམ་པ་ལ་སེམས་གསལ་བར་ལྡན་
པའི་བློ་གྲོས་བཟང་པོ་དེ་ཉིད། སྐད་ཅིག་གཅིག་གི་བར་དུའང་སེམས་གཡེང་བ་མེད་པར་སྐད་ཅིག་རྒྱུན་ལྡན་དུ་
རྫོགས་པའི་རིམ་པ་སྲིད་པ་འཇིག་བྱེད་ལྷན་ཅིག་སྐྱེས་པའི་ཡེ་ཤེས་དེ་ཉིད་རྒྱུན་མ་ཆད་པར་རྟག་ཏུ་བསམ་མོ་ཞེས་
སོ། །གུར་ལེའུ་ལྔ་པ་ལས། དཀྱིལ་འཁོར་རེ་རེ་བསྒོམ་པའམ་སོགས་ཀྱི་དོན་ནི། རིགས་ལྔ་རིགས་སོ་སོའི་
དཀྱིལ་འཁོར་རེ་རེ་བསྒོམ་པའམ། ཡང་འཁོར་ལོས་སྒྱུར་བ་ལྔ་དབུས་སུ་གྱུར་པའི་རིགས་བསྡུས་པའི་དཀྱིལ་
འཁོར་རོ། །རིགས་བསྡུས་པའི་དཀྱིལ་འཁོར་དེ་འཁོར་བརྒྱད་བརྒྱད་ཀྱིས་བསྐོར་བའི་དབུས་སུ་གཙོ་བོ་གནས་པ་
བསྡུས་པའི་རྒྱས་པའམ་ཡང་ན་འཁོར་བཞི་བཞིས་བསྐོར་བ་ཉི་ཤུ་རྩ་ལྔའི་བར་བསྡུས་པའི་བསྡུས་པ་སྟེ། གང་གི་
ཚེ་དཀྱིལ་འཁོར་རིགས་བསྡུས་བསྒོམ་པའི་ཚེ། སྒོ་བཞིར་ནི་ལྕགས་ཀྱུ་ཞགས་པ་དང་། །ལྕགས་སྒྲོག་དེ་བཞིན་
དྲིལ་བུ་ཉིད། །འཇུག་པའི་སྒོ་སྲུང་དགོད་པར་བྱའོ་ཞེས་སོ། །ཡང་དེ་ཉིད་ལས། སངས་རྒྱས་མགོན་པོ་གང་ཉིད་
ཀྱི་སོགས་ཀྱི་དོན་ནི། རིགས་བསྡུས་པའི་ཕྱོགས་ལ་སངས་རྒྱས་མགོན་པོ་མི་བསྐྱོད་པ་ལ་སོགས་པ་གང་ཉིད་ཀྱི་
དབུས་སུ་དཀྱིལ་འཁོར་གང་བྱུང་བར་གྱུར་པ་དེ་ཉིད་ཀྱིས་ནི་མིང་གིས་དཀྱིལ་འཁོར་ལ་གདགས་ཏེ། མི་བསྐྱོད་པ་
དབུས་སུ་བཞུགས་ན་མི་བསྐྱོད་པ་རིགས་བསྡུས་ཞེས་སོགས་བྱའོ། །དབུས་སུ་གང་སོང་བ་དེའི་ཤུལ་དུ་ནི་མི་
བསྐྱོད་པ་འཕོ་སྟེ། རྣམ་སྣང་དབུས་སུ་སོང་ན་ཤར་དུ་མི་བསྐྱོད་པ་འགྲོ་བ་ལྟ་བུའོ། །དེའི་དབང་གིས་རྩིག་པ་དང་
ཕྱོགས་ཀྱི་ཁ་དོག་ཀྱང་འཕོའོ་ཞེས་བརྗོད་དོ། །དཀྱིལ་འཁོར་གྱི་དོན་དཀྱིལ་ནི་མཎྜ་སྟེ་སྙིང་པོ་ཞེས་བྱ། འཁོར་ནི་
ལ་སྟེ་སྙིང་པོ་ཡོངས་སུ་གཟུང་བའམ་ལེན་ཅིང་འཛིན་པས་དཀྱིལ་འཁོར་རོ་ཞེས་སོ། །གུར་ལས། བླ་མ་རྡོ་རྗེ་
རྣམས་མཆོད་ནས་སོགས་ཀྱི་དོན་ནི། རིགས་དང་མཐུན་པའི་གནས་སུ་གནས་ནས་རང་གི་སྙིང་གའི་ས་བོན་ལས་
ཚོགས་ཀྱི་ཞིང་བླ་མ་དང༌། རིགས་རྐྱང་བསྡུས་གང་བསྒོམ་པའི་དཀྱིལ་འཁོར་རྡོ་རྗེ་ཅན་རྣམས་སྤྱན་དྲངས་
ནས། རྩ་བའི་རྒྱུད་ནས་འབྱུང་བའི་གོ་རི་སོགས་ཀྱིས་མཆོད་པའམ། གུར་ལེའུ་གཉིས་པ་ནས་གསུངས་པའི་
རིགས་དང་རྗེས་སུ་མཐུན་པའི་མཆོད་པས་མཆོད་ནས། སྡིག་པ་བཤགས་པ། རྗེས་སུ་ཡི་རང་བ། སྐྱབས་སུ་
འགྲོ་བ། དོན་དམ་བྱང་ཆུབ་ཀྱི་སེམས་དང་། སྨོན་པ་དང་། འཇུག་པ་དང༌། བསྔོ་བ་སྟེ་བདུན་པོ་ཡོངས་སུ་
དག་པར་བྱ་ཞེས་སོ། །རྩེ་མོ་ལས། དང་པོ་སྦྱོར་བའི་ཏིང་འཛིན་མཆོག་སོགས་ཀྱི་དོན་ནི། དང་པོ་སྟོང་ཉིད་
བསྒོམས་ནས་འབྱུང་བ་རིམ་བརྩེགས་རི་རབ་དང་བཅས་པའི་སྟེང་དུ་གཞལ་ཡས་ཁང་གདན་བཅས་བསྐྱེད། དེ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
246
ནས་འོག་མིན་དུ་སངས་རྒྱས་རྗེས་དྲན་ནས་མི་གཡོ་བའི་ཏིང་ངེ་འཛིན་ལ་སྙོམས་པར་ཞུགས། མངོན་བྱང་ལྔས་
སངས་རྒྱས། དབང་བསྐུར་ནས་རི་རབ་ཀྱི་རྩེ་མོའི་གཞལ་ཡས་ཁང་དུ་རིགས་ལྔ་དང་བཅས་པ་བྱོན་ནས་བཞུགས་
པ་ནི་དང་པོ་སྦྱོང་བའི་ཏིང་ངེ་འཛིན་མཆོག་གོ །དེ་ལ་རྣལ་འབྱོར་པས་ནི་སྙོམས་པར་འཇུག་པར་བྱ། དེ་ནས་རྡོ་རྗེ་
དབྱིངས་ཀྱི་དབང་ཕྱུག་མས་གནས་བཞི་བྱིན་གྱིས་རླབས་ནས་ཐུགས་ཀ་ནས་འཁོར་གྱི་ལྷ་ཐམས་ཅད་བསྐྱེད་པ་ནི་
དཀྱིལ་འཁོར་རྒྱལ་པོ་མཆོག་གི་ཏིང་ངེ་འཛིན་ཏོ། །དེ་ནས་ཡང་སངས་རྒྱས་ཐམས་ཅད་བསྡུས་ནས་གཅིག་ཏུ་
འདྲེས་པར་བྱས་དབང་བླང་། དགུག་གཞུག་བཅིང་མཉེས་བྱ། ཕྱག་རྒྱ་བཞིས་རྒྱས་བཏབ་ནས་སོ་སོའི་ལས་ལ་
སྦྱར་བ་ནི་ལས་རྒྱལ་པོ་མཆོག་གི་ཏིང་ངེ་འཛིན་ཏོ་ཞེས་སོ། །གུར་ལེའུ་བདུན་པ་ལས། སངས་རྒྱས་རྣམས་ནི་
རྫོགས་པ་དང་སོགས་ཀྱི་དོན་ནི། ཆོས་འབྱུང་གི་ནང་དུ་གཞལ་ཡས་ཁང་བསྐྱེད་པ་སངས་རྒྱས་རྣམས་ནི་རྫོགས་པ་
དང་། ཀུན་ཏུ་བཟང་པོའི་རང་བཞིན་རྒྱུ་རྡོ་རྗེ་འཆང་མངོན་བྱང་ལྔ་ལས་བསྐྱེད་པ་དང་། འཁོར་གྱི་ལྷ་མོ་དབྱུང་བ་
ནས་ཡེ་ཤེས་པ་གཞུག་པའི་བར་རང་གི་ལྷག་པའི་ལྷར་སྒྲུབ་པ་དང་། མཆོད་བསྟོད་བདུད་རྩི་མྱོང་ལ་སོགས། །
རྣལ་འབྱོར་ཡན་ལག་དྲུག་ཏུ་འདོད། །ཅེས་སོ། །གུར་ལེའུ་བཞི་པ་ལས། ཆོས་ཀྱི་འབྱུང་གནས་རྣམ་པར་
བསྒོམ་སོགས་ཀྱི་དོན་ནི། གཞིའི་ཡན་ལག་ཆོས་ཀྱི་འབྱུང་གནས། རྒྱུའི་ཡན་ལག་འབྱུང་བ་བཞི། རྐྱེན་གྱི་ཡན་
ལག་བར་དོའི་རྣམ་ཤེས་རྣམ་པར་བསྒོམ་ཞེས་སོ། །གུར་ལེའུ་བཞི་པ་ལས། རྣམ་པ་ལྔ་པོ་བསྒོམ་པར་བྱ་སོགས་
ཀྱི་དོན་ནི། གཞལ་ཡས་ཁང་གདན་དང་བཅས་པའི་དབུས་སུ་མངོན་པར་བྱང་ཆུབ་པ་རྣམ་པ་ལྔ་པོ་བསྒོམ་པར་བྱ་
ཞིང་། དེ་ལས་དང་པོ་སྐྱེས་བུ་རྒྱུ་རྡོ་རྗེ་འཛིན་པ་བསམ། དེ་ནས་མཁའ་གསང་བྱིན་གྱིས་བརླབས་སྙོམས་པར་
ཞུགས་ཏེ། དེ་བཞིན་གཤེགས་པའི་ཚོགས་སྤྱན་དྲངས་ནས་ཞུ་བ་དབང་གི་གནས་སུ་རང་རང་གི་ལྷ་མོ་རྣམས་ཀྱི་
མིང་ཡིག་དང་པོ་ལས་ལྷ་མོ་རྣམས་བསྐྱེད་ནས་རང་རང་གི་གནས་སུ་ཕྱུང་ནས་གསལ་གདབ་པ་ནི། གོ་རི་ལ་
སོགས་པའི་མཁའ་འགྲོ་མའི་འཁོར་ལོ་སྤྲོ། དེ་ནས་ཡི་གེ་གསུམ་ཧོ༔ དམར་པོ་གཉིས་ཀྱིས་མཐའ་བརྟེན་པའི་དྲི་ཟ་
ཞལ་ནས་སྙོམས་པར་ཞུགས་པས་རྒྱུ་རྡོ་རྗེ་འཛིན་པ་འོད་དུ་ཞུ་བ་ནི། ཁུ་བ་ཐིག་ལེར་རྗེས་སུ་དྲན་པར་བྱའོ། །དེ་
ནས་མཚམས་ཀྱི་ལྷ་མོ་ཚད་མེད་བཞིས་སེམས་ཅན་གྱི་དོན་ལ་བསྐལ་ནས་ནི། དཀྱིལ་འཁོར་གྱི་འཁོར་ལོའི་འདྲེན་
པའམ་བདག་པོ་བསྐུལ་ནས་ནི། འབྲས་བུ་རྡོ་རྗེ་འཛིན་པར་བཞེངས་ཏེ། དེ་མིག་ལ་སོགས་པ་ལ་གཏི་མུག་རྡོ་རྗེ་
མ་དང་། རྣ་བར་ཞེ་སྡང་རྡོ་རྗེ་མ་ལ་སོགས་སོ། །རྡོ་རྗེ་གསུམ་ནི་གནས་གསུམ་དགོད་དེ་སྐྱེ་མཆེད་སྐུ་གསུང་
ཐུགས་བྱིན་གྱིས་བརླབས། དེ་དག་ནི་ཡན་ལག་དང་པོའི་ཕྱི་ནས་རྗེས་སུ་ཆགས་པ་རྡོ་རྗེ་སེམས་པའི་ཡན་ལག་
སྟེ། ཡེ་ཤེས་ཀྱི་འཁོར་ལོ་རྣམ་པར་གཞུག་པ་ཡང་ཞེས་སོ། །གསང་འདུས་ལེའུ་བཅུ་གཉིས་པ་ལས། བསྙེན་
པའི་དམ་ཚིག་སྦྱོར་བ་དང་སོགས་ཀྱི་དོན་ནི། དེ་བཞིན་ཉིད་ལ་བསྙེན་ཞིང་དམིགས་པར་བྱ་བས་ན་བསྙེན་པ། དེ་
ཉིད་བཟླ་བར་བྱ་བ་མ་ཡིན་པས་དམ་ཚིག་སྦྱོར་བ་སྟེ་ཡེ་ཤེས་ཀྱི་བསྒོམ་པ་ནས། ལྷག་མོས་ལུས་ལ་བསྡུས་ཏེ་འོད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
247
གསལ་དུ་བཅུག་ནས་སྟོང་ཉིད་བསྒོམ་པའི་བར་དང་། དེ་ནས་ཉི་མ་སོགས་པ་བསྒོམ་པ་ནས་ལུས་དཀྱིལ་གྱི་ལྷའི་
སྔགས་འགོད་པའི་བར་ནི་ཕྱག་རྒྱ་ཆེན་པོ་དང་ཉེ་བར་ཏེ་གམ་དུ་བསྐྱེད་ཅིང་བསྒྲུབ་པས་ན་ཉེ་བར་སྒྲུབ་པ་འབྱུང་བ་
དང༌། ལུས་ངག་ཡིད་གསུམ་སངས་རྒྱས་ཀྱི་སྐུ་གསུང་ཐུགས་སུ་སྒྲུབ་ཅིང་མཉེས་པར་བྱ་བས་བསྒྲུབ་པའི་དོན་
མཉམ་པར་གྱུར་པ་དམ་ཚིག་སེམས་དཔའ་སུམ་བརྩེགས་བསྒོམ་པའི་བར་དང་། གཞན་གྱི་དོན་ཆེན་པོ་སྒྲུབ་པ་
ཡིན་པས་ན་སྒྲུབ་པ་ཆེན་པོ་སྟེ་དཀྱིལ་འཁོར་རྒྱལ་མཆོག་དང༌། ལས་རྒྱལ་མཆོག་གི་བར་དག་དང་བཞི་ཞེས་པ་
དང༌། ཡང་དོན་དམ་པའི་བྱང་ཆུབ་ལ་དམིགས་པ་བསྙེན་པའི་དེ་ལ་རྩེ་གཅིག་པས་ཏིང་ངེ་འཛིན་ལ་རབ་ཏུ་སྦྱོར་བ་
ལ་སྟེ་ཤ་ནྱ་ཏཱ་ལ་སོགས་པའི་སྔགས་ཀྱིས་བྱང་ཆུབ་མཆོག་དེ་ཁོ་ན་ཉིད་ནི་བསྒོམ་པར་བྱའོ་ཞེས་དམ་ཚིག་སེམས་
དཔའ་བསྐྱེད་པའོ་ཞེས་སོ། །ཡང་ཉེ་བར་སྒྲུབ་པ་ནི་མངོན་བྱང་ལྔ་ལས་ཕྱག་རྒྱ་ཆེན་པོ་སྒྲུབ་པ་ཡིན་ལ། དེ་ཡི་
མཆོག་ནི་ཨོ་ལ་སོགས་པའི་སྔགས་ཀྱི་ཡི་གེ་རྣམ་པར་བཀོད་ལ། ཕྱག་ཆེན་དེ་ལ་རྡོ་རྗེ་སྟེ་གཟུགས་ཕུང་རྣམ་སྣང་
གི་ངོ་བོར་བསྐྱེད་པ་ནས་མིག་གི་སྐྱེ་མཆེད་ས་ཡི་སྙིང་པོར་བསྐྱེད་པ་སོགས་གནོད་མཛེས་ཀྱི་བར་རྣམ་པར་དཔྱད་པ་
སྟེ། རྒྱུ་ཕུང་པོ་སོགས་ཀྱི་མཚན་ཉིད་ཤེས་ནས་དེ་བཞིན་གཤེགས་པ་བཀོད་པ་ལས་འབྲས་བུ་ཕུང་པོ་ལྔ་ལ་སོགས་
པ་སངས་རྒྱས་ཀྱི་འབྲས་བུར་འགྱུར་བ་ཤེས་པར་བྱེད་པའོ་ཞེས་སྐྱེ་མཆེད་དང་སྐུ་གསུང་ཐུགས་བྱིན་གྱིས་བརླབས་
པའོ། །ཡང་སྔགས་ཏིང་ངེ་འཛིན་སེམས་དཔའ་དང་། བདག་པོ་ཡེ་ཤེས་སེམས་དཔའ་རིགས་ཀྱི་དབྱེ་བ་ཅི་
རིགས་པ་བསྒོམ་པ་ཡིས་བསྒྲུབ་པའི་ཚེ་ན། སངས་རྒྱས་སྐུ་འཛིན་དཔལ་དང་ལྡན། །ཞེས་སོགས་ཀྱི་ཚིགས་
བཅད་གཉིས་ཀྱིས་བསྐུལ་བར་གསུངས་སོ་ཞེས་ཡེ་ཤེས་པ་གཞུག་པའོ། །ཡང་སྒྲུབ་པ་ཆེན་པོ་བྱེད་པའི་ཚེ་
ན། རང་གི་ལྷག་པའི་ལྷའི་སྦྱོར་བ་དང་ལྡན་པས་རྡོ་རྗེ་དང་པདྨ་བྱིན་གྱིས་བརླབས་པ་སྔོན་དུ་འགྲོ་བའི་སྙོམས་
འཇུག་གི་རང་གི་སྔགས་བཛྲ་དྷཱིཀ་ལ་སོགས་པས་རྡོ་རྗེ་ཅན་གྱི་གཟུགས་དེ་བཞིན་གཤེགས་པ་ལ་སོགས་པ་རྣམས་
ཕྱག་རྒྱ་ཆེན་པོའི་གཟུགས་སུ་བསྒོམས་ལ། དབུ་རྒྱན་ལ་ནི་དེ་བཞིན་གཤེགས་པ་ལྔ་ལ་བདག་པོ་རྡོ་རྗེ་འཆང་ཆེན་པོ་
དང༌། ལྷག་མ་རྣམས་ལ་རྣམ་པར་སྣང་མཛད་ལ་སོགས་པ་བསམ་མོ་ཞེས་སོ། །ཡང་དེ་ཉིད་ལས། སྒྲུབ་པ་ཆེན་
པོ་དག་དང་བཞི་སོགས་ཀྱི་དོན་ནི། སྒྲུབ་པ་ཆེན་པོ་དག་དང་བཞི་རྡོ་རྗེའི་སྟེ་རིགས་ཀྱི་བྱེ་བྲག་ཤེས་པར་བྱས་
ལ། དེ་ནས་ལས་ཀྱི་ཚོགས་རྣམས་བསྒྲུབ་པར་བྱ་ཞེས་གསུངས་ནས། རྒྱུད་ཕྱི་མ་ལས་མཆོག་ཐུན་མོང་གི་དབྱེ་
བས་བསྙེན་པ་གཉིས་ཡོད་པའི་ནང་ནས། ཐ་མལ་པ་ཐུན་མོང་གི་བསྙེན་པ་ནི་བསྐྱེད་རིམ་རྡོ་རྗེ་རྣམ་པ་བཞི་ཡིན་
ལ། མཆོག་གི་བསྙེན་པ་ནི་ཡེ་ཤེས་བདུད་རྩི་མཆོག་སྦྱོར་བ་ཡན་ལག་དྲུག་ཡིན་ནོ་ཞེས་སོ། །སམྦུ་ཊའི་དང་པོའི་
གཉིས་པ་ལས། དེ་ཉིད་ཡང་དག་བཤད་པ་ནི་སོགས་ཀྱི་དོན་ནི། གོང་དུ་བསྟན་པའི་བྱང་ཕྱོགས་སོ་བདུན་པོ་དེ་
ཉིད་ལུས་ལ་ཚང་བར་ཡང་དག་པར་བཤད་པ་ནི། རྟེན་འབྲེལ་ཟབ་མོའི་དོན་ཏོ། །འོ་ན་དེ་དག་ལུས་ལ་ཇི་ལྟར་ཚང་
ཞེ་ན། ཐོབ་བྱེད་བྱང་ཕྱོགས་དེ་དག་གིས་ཐོབ་བྱ་རབ་ཏུ་དགའ་བ་ལ་སོགས་པ་བཅུ་པོ་རྣམས་དང་སངས་རྒྱས་ཀྱི་ས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
248
ཐོབ་སྟེ། དེ་དག་ལུས་ལའང་དེ་བཞིན་དུ་གནས་སོ། །དེ་ཇི་ལྟར་སྙམ་ན། དབང་པོ་དྲུག་དང་ལ་སོགས་པ་ཡུལ་
དྲུག་དང་ཚིགས་ཆེན་བཅུ་ནི་འཁོར་རམ་ལམ་གྱི་རང་བཞིན་གྱི་བྱང་ཆུབ་སེམས་དཔའ་དང་ལྷ་མོ་དང་ཁྲོ་བོ་རྣམས་ཀྱི་
གནས་ཏེ་ངོ་བོ་ཡིན་ལ་ཕུང་པོ་ལྔ་དང་ས་ལ་སོགས་པ་འབྱུང་བ་ལྔ་དང་བདུད་རྩི་ལྔ་ནི་གཙོ་བོའམ་འབྲས་བུའི་ཁྱད་
པར་གྱི་དབང་དུ་བྱས་པའི་སངས་རྒྱས་ལྔ་དང་ཡུམ་ལྔ་དང་ཡེ་ཤེས་ལྔ་པོ་ཐམས་ཅད་ཀྱི་གནས་ཏེ་ངོ་བོ་ཡིན་ནོ། །
ཐོབ་བྱ་སངས་རྒྱས་དང་བྱང་ཆུབ་སེམས་དཔའི་ཆོས་དེ་བསྡུ་ན་སྐུ་གཅིག་དང་གསུམ་ལ་སོགས་པར་འདུ་ཞིང་དབྱེ་ན་
མཐའ་ཡས་པར་ཤེས་པར་བྱས་ལ། དེ་བཞིན་དུ་ནང་དུའང་བྱང་ཆུབ་ཀྱི་སེམས་གཅིག་དང་གསུམ་ལ་སོགས་པའི་
དབྱེ་བསྡུ་མཐའ་ཡས་པ་ཤེས་པར་བྱའོ། །དེ་ལྟར་སྟོན་པ་ནི་སངས་རྒྱས་ཉིད་དེ་མཆོག་ཏུ་འབབ་སྟེ་རང་བཞིན་དུ་
གནས་པའམ་ཡང་ན་སངས་རྒྱས་དེ་འབྱུང་བ་ཉིད་དུ་འབབ་པའོ་ཞེས་སོ། །གུར་ལེའུ་བཅུ་བཞི་པར། སྙིང་གའི་
དབུས་སུ་ཟླ་བར་གྱུར་སོགས་ཀྱི་དོན་ནི། རིགས་བསྡུས་པའམ་སོ་སོ་བའི་ཡན་ལག་སྔོན་དུ་སོང་ནས་རང་གི་སྙིང་
གའི་དབུས་སུ་ཟླ་བའི་དཀྱིལ་འཁོར་གནས་པར་གྱུར་པར་བསམ། གཟུགས་བརྙན་གྱི་ཟླ་བའི་དཀྱིལ་འཁོར་མ་
བཅོམ་པར་གནས་པའི་སྟེང་དུ་ཁ་དོག་སྣ་ཚོགས་པའི་འོད་ཀྱིས་ཡང་དག་པར་ཁྱབ་པའི་ཧཱུྃ་བསྒོམ། ཧཱུྃ་དེ་ལས་རྡོ་རྗེ་
ནས་འབྲས་ཙམ་རྣམ་པར་བསྒོམ་པར་བྱ་ཞེས་སོ། །གུར་ལེའུ་བཅུ་བཞི་པ་ལས། རྡོ་རྗེ་མཁའ་འགྲོ་བདག་མེད་
སོགས་ཀྱི་དོན་ནི། སྔར་གྱི་རྡོ་རྗེ་དེ་ལས་འོད་འཕྲོས་པས་ལྟེ་བའི་ཨོ་རྡོ་རྗེ་མཁའ་འགྲོ་བདག་མེད་མའི་ངོ་བོ་དེ་ལ་
ཕོག་པས། དེ་ཆོ་གས་བསྐུལ་ཏེ་འབར་བས་སྙིང་གའི་ཧཱུྃ་ཞུ་ནས་ཐིག་ལེ་འབབ་པར་བསྒོམ་པར་བྱ། ཐིག་ལེ་དེ་
མཁའ་འགྲོ་ཡབ་ཡུམ་གྱི་ཀུན་འདར་གྱི་སྣའི་མཐར་ཏེ་རྩེ་མོར་གནས་པ་ཆེ་ཆུང་ཡུངས་ཀར་གྱི་འབྲུ་ཙམ་ཞིག་ཏུ་རྣམ་
པར་བསྒོམ། ཡུངས་ཀར་ཙམ་དེའི་ནང་དུ་རྡོ་རྗེ་ལ་སོགས་པའི་ཕྱག་མཚན་གྱི་ལྟེ་བ་ལ་ནི་རིགས་བསྡུས་པ་ལ་
སོགས་པའི་དཀྱིལ་འཁོར་རྟེན་དང་བརྟེན་པར་བཅས་པ་དམིགས་པ་དེ་ལས་འོད་འཕྲོས་པས། འགྲོ་བ་ཀུན་ཁམས་
གསུམ་རྒྱུ་བ་བཅུད་དང་མི་རྒྱུ་བ་སྣོད་ཀྱི་འཇིག་རྟེན་ཐམས་ཅད་འོད་དུ་བྱས་ཏེ་ཕྱི་རོལ་གྱི་གཞལ་ཡས་ཁང་ལ་
བསྡུ། དེ་བཞིན་དུ་རིམ་གྱིས་ཐིག་ལེ་ཡུངས་ཀར་གྱི་བར་དུ་བསྡུས་ལ། དེ་ལ་ཤེས་པ་དྲག་ཏུ་གཏོད་པའམ། དེ་
ཡང་མི་དམིགས་པ་དེ་ལྟར་སྒོམ་པར་བྱེད་པའི་གང་ཟག་གིས་རང་གི་བྱིན་རླབས་རབ་ཏུ་འགྲུབ་སྟེ། དང་པོ་སྤྲིན་གྱི་
རྣམ་པ་མཐོང་བ་ནས་བཟུང་སྟེ། མཐར་མཆོག་གི་གོ་འཕང་འཐོབ་པར་འགྱུར་རོ་ཞེས་སོ། །སམྦུ་ཊ་ལས་མ་ནི་སྐྱེ་
གཉིས་དེ་བཞིན་སོགས་ཀྱི་དོན་ནི། མ་ནི་དང་པོར་བྲམ་ཟེའི་རིགས་སུ་སྐྱེས་དེ་ནས་ཆོ་ག་ལས་སྐྱེས་པས་སྐྱེ་གཉིས་
ཏེ་བྲམ་ཟེའི་རིགས་ཀྱི་མིང་གི་རྣམ་གྲངས་ཡིན་ལ། བྲམ་ཟེ་མོ་ནི་དེ་བཞིན་གཤེགས་པའི་རིགས། བུ་མོ་ནི་གཡུང་
མོ་སྟེ་རྡོ་རྗེའི་རིགས་སུ་བརྗོད། མནའ་མ་ནི་གདོལ་བ་མོ་སྟེ་རིན་འབྱུང་གི་རིགས་སུ་ཤེས་པར་བྱ། སྲིང་མོ་ནི་གར་
མཁན་མ་སྟེ་པདྨའི་རིགས་སུ་ཤེས་པར་བྱ། སྲིང་མོའི་བུ་མོ་ནི་ཚོས་མཁན་མ་སྟེ་ལས་ཀྱི་རིགས་སོ་ཞེས་སོ། །
གུར་ལས། དགའ་བྲལ་དགའ་བ་དག་གི་མཐར་སོགས་ཀྱི་དོན་ནི། དགའ་བ་གསུམ་པ་དགའ་བྲལ་གྱི་དགའ་བ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
249
དག་གི་མཐར་བྱུང་བའི་ལྷན་སྐྱེས་ནི་གཟུང་འཛིན་གྱི་རྟོག་པའི་དྲྭ་བ་ཐམས་ཅད་རྣམ་པར་སྤངས་པས། འཛག་པའི་
འགྱུར་བ་མེད་ཅིང་ཕྱིན་ཅི་ལོག་གི་འཁྲུལ་པ་ལས་འདས་ཤིང་། ཞུ་བདེ་ཐ་མི་དད་པའི་ཀྱེ་རྡོ་རྗེ་རྣམ་པར་གསལ་ཞེས་
སོ། །དཔལ་བདེ་བ་ཆེན་པོ་ཞེས་བྱ་བའི་རྒྱུད་ལས། དགའ་བ་ཁུ་བ་འབབ་པ་སྟེ་སོགས་ཀྱི་དོན་ནི། དགའ་བ་
བཞི་ནི་ཁུ་བ་འབབ་པའི་རིམ་པ་སྟེ། དེའང་གཙུག་ཏོར་གྱི་རྩ་འདབ་བཞི་ནས་སྨིན་ཕྲག་གི་རྩ་འདབ་ཀྱི་དབུས་སུ་ཁུ་
བ་དགའ་བ་དང་། བཟང་པོ་དང་། རྒྱལ་བ་དང་། སྟོང་པ་དང་། རྫོགས་པ་ཞེས་བྱ་བའི་ཆ་ལྔ་ཡི་འབབ་པས་
འཁོར་ལོ་གཉིས་ལ་ཁྱབ་པར་དགའ་བ་དང་། མགྲིན་པའི་ཚད་དེ་མགྲིན་པའི་རྩ་འདབ་ནས་སྙིང་གའི་རྩ་འདབ་ཀྱི་
བར་སྔར་བཞིན་འབབ་པ་མཆོག་དགའ་སྟེ། དེ་ནས་ལྟེ་བའི་རྩ་འདབ་ནས་གསང་གནས་ཀྱི་པདྨའི་བར་དུ་ཁྱབ་པར་
ནི་དགའ་བ་བྲལ་བར་ཟེར་ཡང་། དགག་ཚིག་ཏུ་བསྒྱུར་བ་ནོར་བས་ཁྱད་པར་གྱི་དགའ་བ་ཞེས་བྱས་ན་ལེགས་
སོ། །སྣ་ཚོགས་རོལ་མོ་སྟེ་སྣ་ཚོགས་དང་པོའི་དགའ་བ་ནས་བཟུང་སྟེ་རིམ་པ་བཞིན་ལྟེ་བ་ནས་ཇི་སྲིད་གསང་བའི་
པདྨའི་མཐར་ཐུག་པར་སོན་པ་ཁྱད་དགའ་དང་། ཇི་སྲིད་གསང་བའི་རྡོ་རྗེ་ནོར་བུའི་རྩེ་མོ་ནས་ཕྱིར་ལ་མ་འཕྲོས་བར་
དུ་ལྷན་ཅིག་སྐྱེས་པའི་དགའ་བའི་ཡེ་ཤེས་སྐྱེའོ་ཞེས་སོ། །བདེ་བ་ཆེན་པོའི་རྒྱུད་ལས། ཆགས་དང་ཆགས་བྲལ་
རང་བཞིན་ཉམས་སོགས་ཀྱི་དོན་ནི། ཆགས་པ་ཐིག་ལེ་གཙུག་ཏོར་ནས་ནོར་བུའི་བར་དུ་འཕེལ་བ་དཀར་པོའི་
ཕྱོགས་ཀྱི་ཆ་བཅོ་ལྔ་ལས་འདས་པ་དང་། ཆགས་བྲལ་ཐིག་ལེ་ནོར་བུའི་རྩེ་མོ་ནས་ཕྱིར་ཟག་པ་ནག་པོའི་ཕྱོགས་ཀྱི་
རང་བཞིན་ཉམས་པ་སྟེ། དེར་མ་ཞུགས་པ་ཐིག་ལེ་རྡོ་རྗེ་ནོར་བུའི་རྩེ་མོར་རབ་ཏུ་རྒྱས་པར་གྱུར་པ་བཅུ་དྲུག་པ་བྱང་
སེམས་བདེ་བ་ཆེན་པོའི་རང་བཞིན་འདི་ཉིད་ནི་རྫོགས་པའི་སྒྲས་བསྟན་པ་ཡིན་ནོ་ཞེས་སོ། །ཡེ་ཤེས་གྲུབ་པ་
ལས། དེ་ནས་སེམས་མེད་དེ་ཉིད་ནི་སོགས་ཀྱི་དོན་ནི། རྣམ་པར་བཀག་པ་མེད་པའི་རྗེས་དེ་ནས་གཉིད་མཐུག་པོ་
ལོག་པ་ལྟར་རྟོག་པ་འགག་པ་སེམས་མེད་པའི་གནས་སྐབས་དེ་ཁོ་ན་ཉིད་འདོད་པ་ནི། ད་ནི་རབ་ཏུ་དགག་པར་
བྱའོ། །ཤིན་ཏུ་རྨོངས་པ་ཅི་ཡང་མི་རིག་ཅི་ཡང་མི་དྲན་པའི་གནས་སྐབས་ཡེ་ཤེས་སུ་རྣལ་འབྱོར་པ་ནི་ལ་ལ་འདོད་
དོ། །དེ་ལྟར་ན་རྒྱ་རྨོངས་པ་གང་ཡང་མི་རིག་པ་བསྒོམས་པས་འབྲས་བུ་ཅི་ཡང་མི་ཤེས་པའི་རྨོངས་པ་ནི། གང་
ཟག་རྨོངས་པ་ཚུལ་ངན་རྣམས་ཀྱིས་འཐོབ་པར་འགྱུར་ཏེ། ཅིའི་ཕྱིར་ན། ཐམས་ཅད་དུ་རྒྱུ་དང་མཚུངས་པའི་
འབྲས་བུ་འཇིག་རྟེན་ལ་སྤྱོད་དེ། དཔེར་ན་རྒྱུ་ཀོ་ཏྲ་པ་ལས་ཀོ་ཏྲ་སྐྱེ་ཡི་དེ་ལས་འབྲས་སྐྱེ་བ་གང་ནའང་ཡོད་པ་མ་
ཡིན་པ་བཞིན་ནོ། །ཞེས་སོ། །སློབ་དཔོན་ཞི་བ་འཚོས་དེ་ཁོ་ན་ཉིད་གྲུབ་པ་ལས་ཟེར་ཡང་ལྷ་ཐམས་ཅད་ཡང་དག་
པར་འདུས་པའི་རྒྱུད་ནས་ལུང་དྲངས་པ་ཡིན་ཟེར། གཉིད་མཐུག་ལོག་གནས་ལྟ་བུར་ནི་སོགས་ཀྱི་དོན་
ནི། གཉིས་མཐུག་པོ་ལོག་པར་གནས་པ་ལྟ་བུར་ནི། སེམས་སེམས་བྱུང་གི་རྣམ་རྟོག་མེད་ཅིང་བདག་མེད་
པ། མཚན་མར་འཛིན་པའི་འདུ་ཤེས་མེད་ཅིང་རྟོག་པ་དང་དཔྱོད་པ་མེད། གཟུགས་ཀྱི་ཕུང་པོ་མེད་ཅིང་འདུས་
བྱས་ཀྱི་ཡོན་ཏན་གང་ཡང་མེད་པ་ཉན་ཐོས་ཀྱི་ལྷག་མེད་ཀྱི་མྱང་འདས་ལྟ་བུ་ཅེས་བྱ་བ་ནས། བདག་ཉིད་ཀྱི་ཡོན་



250
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཏན་འཕྲོག་པའི་རྐུན་པོ་ནི་དེ་ཡིས་སྡིག་པ་ཅི་མ་བྱས་ཏེ་བྱས་སོ་ཞེས་སོ། །བདེ་བ་ཆེན་པོའི་རྒྱད་ལས་
ཀྱང་། འཕོས་པ་ལས་ནི་ཆགས་བྲལ་འགྱུར་སོགས་ཀྱི་དོན་ནི། བྱང་ཆུབ་སེམས་དཔའི་ཐིག་ལེ་འཕོས་པ་ལས་ནི་
ཆགས་པ་དགའ་བའི་བདེ་བ་དང་བྲལ་བར་འགྱུར་ལ། ཆགས་པ་དང་བྲལ་བ་ལས་སྡུག་བསྔལ་འབྱུང་
ཞིང༌། སྡུག་བསྔལ་བས་ནི་སྐྱེས་བུའི་ལུས་ཀྱི་ཁམས་ཟད་པར་བྱེད་དོ། །ཁམས་ཟད་པས་ནི་འཆི་བར་འགྱུར་
རོ། ཤི་ནས་དེ་དག་འགྲོ་བ་གཞན་དུ་སྐྱེ་བར་འགྱུར་ལ། དེ་ལྟར་ཡང་ནས་ཡང་དུ་སྲིད་པ་འཁོར་བར་འཆི་འཕོ་
ཞིང་སྐྱེ་བ་སྟེ། རྒྱུ་མཚན་དེའི་ཕྱིར་ན་འབད་པ་ཐམས་ཅད་ཀྱིས་འཁོར་བའི་རྩ་བ་ཉོན་མོངས་པའི་ཆགས་པས་
ཁམས་དོར་བ་རྣམ་པར་སྤང་བར་བྱའོ་ཞེས་སོ། །སམྦུ་ཊའི་བརྟག་པ་གཉིས་པའི་གཉིས་པ་ལས། གཉིས་ཀྱིས་
གཟུང་བ་ཡོངས་སྤངས་པ་སོགས་ཀྱི་དོན་ནི། གཉིས་ཀྱི་གཟུང་བ་ནི་སྟོང་པ་དང་མི་སྟོང་པ་ལ་སོགས་པ་ལྟ་བའི་
ཆོས་ཏེ། དེ་གཉིས་ནི་ཕན་ཚུན་ལྟོས་པའི་ཆོས་ཡིན་པས་གཅིག་བཀག་ན་ཅིག་ཤོས་ཀྱང་བཀག་པས་གཉིས་ཀ་
སྤངས་པའོ། །དེ་ཡོངས་སུ་སྤངས་པ་ནི་རྣམ་པར་གྲོལ་བ་སྟེ་དེ་ཁོ་ན་ཉིད་མཐོང་བའོ། །དེ་ནི་འདི་ཡིན་ཞེས་བརྗོད་
པའམ་གནས་མེད་པས་གནས་དང་བྲལ་བ་སྟེ་ཞེས་བྱའོ། །དེས་ན་ང་ཞེས་བྱ་བའི་ཀུན་རྟོག་ནི་གནས་ལུགས་ལ་ཅི་
ཡང་མ་གྲུབ་པ་དེའི་ཕྱིར་འདི་ནི་ཡང་དག་པར་སྤོང་ཞེས་སོ། །སམྦུ་ཊའི་གཉིས་པའི་གཉིས་པ་ལས། སྙིང་རྗེ་ལྡན་
པས་སེམས་ཅན་ལ་སོགས་ཀྱི་དོན་ནི། སེམས་ཅན་དུ ཁས་གཟིར་བ་རྣམས་ལ་དམིགས་པའི་སྙིང་རྗེ་ལྡན་པས་
སེམས་ཅན་ལ་རྒྱབ་ཀྱིས་ཕྱོགས་ནས་སྤང་བར་མི་བྱ་སྟེ། སེམས་ཅན་བློས་དོར་ན་ཉན་ཐོས་ལྟར་དམན་པར་འགྱུར་
བའི་ཕྱིར་ཞེས་བྱ་བ་ནས། རྒྱ་ཐབས་ཤེས་མ་བྲལ་བར་བསྒོམས་པས། འབྲས་བུའང་ཐབས་ཤེས་ཟུང་འཇུག་ཐོབ་
ཚུལ་ནི། རྣམ་པར་གྲོལ་བ་དམིགས་པ་མེད་པའི་གནས་སུ་རྣམ་པར་མི་རྟོག་པའི་ཤེས་རབ་དང་། དམིགས་པ་
མེད་པའི་སྙིང་རྗེ་ཆེན་པོ་ཉིད་བློ་ཡེ་ཤེས་དང་ལྷན་ཅིག་ནི་དབྱིངས་ཏེ་དེ་དང་རོ་གཅིག་ཏུ་གྱུར་པས་དེའི་དཔེ་ནི་ནམ་
མཁའ་ཇི་ལྟ་བུའོ་ཞེས་སོ། །ལྔ་པའི་གསུམ་པ་ལས། དེ་དག་བསྒོམ་པ་ནུབ་པ་སོགས་ཀྱི་དོན་ནི། དེ་དག་བསྒོམ་
པ་ནུབ་ན་སྟེ་ད་ནི་བདག་གི་རྟོགས་པ་འདི་བརྟན་པར་འགྱུར་རོ་སྙམ་པའི་དུས་སུ། བསམ་གཏན་བསྡུས་ཏེ་བཤོལ་
ནས་མཚན་མོ་ཕྱིར་ཕྱུང་ལ་བྱིས་པའི་རྩེ་བ་ལྟར་ཅི་ཐོད་པ་སྤྱོད་དེ་རྟོགས་པ་མི་བརྟན་ན་སླར་ཡང་བསྒོམས་
ལ། བརྟན་ན་གསང་སྤྱོད་བྱ་བའི་དོན་ཏོ་ཞེས་སོ། །ལྔ་པའི་གསུམ་པ་ལས། དེ་བཞིན་འཇིག་རྟེན་ཆོས་བརྒྱད་ནི་
སོགས་ཀྱི་དོན་ནི། འཇིག་རྟེན་འདིར་འཚོ་བར་བྱ་བའི་ཕྱིར་རྒྱལ་སྲིད་ལ་དབང་བྱེད་པ་དང་། ཕྱི་ནང་གི་འདུ་འཛི་
དང༌། དེ་བཞིན་དུ་འཇིག་རྟེན་ཆོས་བརྒྱད་ནི། རྙེད་པ་དང་མ་རྙེད་པ་དང༌། གྲགས་པ་དང་མ་གྲགས་པ་
དང༌། བསྟོད་པ་དང་སྨད་པ་དང་། བདེ་བ་དང་སྡུག་བསྔལ་བ་ལ་བླང་དོར་དུ་འཛིན་པ་ཐམས་ཅད་ཤིན་ཏུ་རིང་དུ་
སྤངས་སོ་ཞེས་སོ། །གུར་ལས་ཆོས་འབྱུང་གྲོང་ཁྱེར་ཡིད་འོང་བར་སོགས་ཀྱི་དོན་ནི། རང་ཉིད་རིགས་རྐྱང་
པའམ་བསྡུས་པའི་མངོན་པར་རྟོགས་པ་ཚང་བར་བསྒོམས་ནས། བདག་ལ་ཡེ་ཤེས་པ་སྤྱན་དྲངས་པའི་ཚུལ་གྱིས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
251
སྒྲུབ་པ་ནི། རང་གི་སྙིང་ག་ནས་གོ་རི་ལྕགས་ཀྱུ་ཐོགས་པ་སོགས་བཞི་སྤྲོས་ཏེ། དེ་བཞིན་གཤེགས་པའི་ཚོགས་
རྣམས་དགུག་གཞུག་བཅིང་དབང་དུ་བྱས་ཏེ། རང་གི་ཞལ་དུ་ཞུགས། སྙིང་གར་ཞུ་ཡུམ་གྱི་ཆོས་འབྱུང་གྲོང་
ཁྱེར་ཡིད་དུ་འོང་བར་སླེབ་པའི་སྐད་ཅིག་ལ། དཀྱིལ་འཁོར་གྱི་འཁོར་ལོ་ཡོངས་སུ་རྫོགས་པར་བསམ། དེ་ནས་
ཡང་དེ་བཞིན་གཤེགས་པའི་ཚོགས་རྣམས་སྤྱན་དྲངས་ཏེ་ཞལ་དུ་ཞུགས། སྙིང་གར་ཞུ་བ་ལས་ཁྲོ་བོ་བདུད་རྩི་
འཁྱིལ་བའམ། གནོད་མཛེས་སྐུ་མདོག་ནག་པོ་རབ་ཏུ་ཁྲོས་པ་གཡས་ན་གཏུན་ཤིང་། གཡོན་རྡོ་རྗེ་སྡིགས་མཛུབ་
དང་བཅས་པས་ཕུར་བུ་འཛིན་པར་བསྒོམས་ལ་ཡེ་ཤེས་པ་དགུག་གཞུག་སོགས་བྱས་པ་ཡི་རིམ་པ་གཉིས་བསྒོམས་
ཀྱང་། གལ་ཏེ་མཆོག་གི་དངོས་གྲུབ་མི་སྟེར་ན་ཁྲོ་བོ་དེ་ཉིད། ཨོཾ་དུ་རུ་དུ་རུ། ཚིནྡྷ་ཚིནྡྷ། ཧཱུྃ་ཧཱུྃ་ཕཊ་ཅེས་བྱ་
བའི་སྔགས་ཀྱིས་བསྐུལ་ནས། གདབ་བྱ་འདེབས་བྱེད་རྣམས་མི་དམིགས་པའི་ཚུལ་གྱིས་རྩ་དབུ་མའི་ལམ་ནས་
སོང་སྟེ་དཀྱིལ་འཁོར་གཙོ་བོ་རྡོ་རྗེ་སེམས་དཔའ་མི་བསྐྱོད་པའི་དབུ་ནས་སོང་སྟེ་ཞབས་ཀྱི་བར་དུ་བྱུང་བས་དེ་གསད་
པར་བྱའོ། །དེ་བཞིན་དུ་སྔར་གྱི་དམིགས་པ་དེས་འཁོར་རྣམས་ཀྱང་བསད་དེ་མཐར་ཅི་ཡང་མི་དམིགས་པ་ལ་བློ་
བཞག་པས་འགྲུབ་པར་འགྱུར་རོ་ཞེས་སོ། །ལྔ་པའི་གསུམ་པ་ལས། དཔལ་ལྡན་སློབ་དཔོན་རྡོ་རྗེ་ཅན་སོགས་ཀྱི་
དོན་ནི། དཔལ་ཕུན་སུམ་ཚོགས་པ་དང་ལྡན་པའི་སློབ་དཔོན་རྡོ་རྗེ་ཅན་ཏེ་བླ་མ་ལུས་ཅན་ཀུན་གྱི་མགོན་དུ་གྱུར་པ་ལ་
ཕྱག་འཚལ་ནས་སྤྱོད་པ་བྱའོ་ཞེས་སོ། །ལྔ་པའི་གསུམ་པ་ལས། རྒྱལ་བས་མཆོད་པའི་སློབ་དཔོན་སོགས་ཀྱི་དོན་
ནི། གཞན་ལས་རྡོ་རྗེ་འཛིན་པའི་ངོར་གནས་པའི་སློབ་དཔོན་ནི་རྒྱལ་བ་སྤྲུལ་པའི་སྐུར་གནས་པ་རྣམས་ཀྱིས་མཆོད་
བསྟོད་མཛད་དེ། རྡོ་རྗེ་འཛིན་པའི་ངོ་བོར་གནས་པ་རྣམས་ཀྱིས་མ་ཡིན་ནོ་ཞེས་བཤད། ཡང་ན་རྒྱལ་བས་མཆོད་
པའི་སློབ་དཔོན་ནི་ཞེས་པ་སློབ་མ་རྒྱལ་བས་མཆོད་པ་ཞེས་གསུངས། དེ་ནི་སེམས་ཅན་ཡིན་ཡང་ཡེ་ཤེས་ཀྱི་དམ་
ཚིག་གིས་རྟག་ཏུ་དངོས་གྲུབ་སྦྱིན་པར་བྱེད་དོ། །བློ་དང་ལྡན་པ་སློབ་དཔོན་ལ་ཕྱོགས་བཅུར་བཞུགས་པའི་སློབ་མ་
དེ་བཞིན་གཤེགས་པས་མཆོད་པར་བྱེད་དོ། །གང་གི་ཕྱིར་རྫོགས་པའི་སངས་རྒྱས་དང་། བྱང་ཆུབ་སེམས་དཔའ་
མཆོད་པའི་བསོད་ནམས་གང་ཞིག སློབ་དཔོན་གྱི་བ་སྤུའི་ཁུང་བུའི་རྩེ་གཅིག་མཆོད་ན་སངས་རྒྱས་དང་བྱང་ཆུབ་
སེམས་དཔའ་མཆོད་པ་དང་བསོད་ནམས་མཉམ་པར་མཐོང་བ་དེའི་ཕྱིར། བྱང་ཆུབ་སེམས་དཔའ་སློབ་དཔོན་སོ་
སོ་སྐྱེ་བོའི་ས་ལ་གནས་པ་དེ་ལ་སངས་རྒྱས་ཀྱིས་མཆོད་པ་བྱེད་པར་མཐོང་ངོ༌། །ངེས་པར་རང་གི་ཐོབ་བྱ་ལས་མི་
འདའ་བས་དམ་ཚིག་སངས་རྒྱས་འདོད་པས་དངོས་གྲུབ་སྦྱིན་པར་བྱེད་པ་བླ་མ་དམ་པ་རྣམས་ལ་སྨད་པར་མི་བྱ་བ་
དང་ཞེས་སོ། །ལྔ་པའི་གསུམ་པ་ལས། དཔལ་ལྡན་རྡོ་རྗེ་སེམས་དཔའ་ནི་སོགས་ཀྱི་དོན་ནི། དཔལ་ལྡན་རྡོ་རྗེ་
སེམས་དཔའ་དེ་ཉིད་ཀྱིས་ན། གང་ཞིག་འགྲོ་བ་དྲོད་ཆུང་ངུ་ཐོབ་པའི་རྣལ་འབྱོར་པ་ལ་ཕན་པ་ནི་དེ་ཡི་སེམས་ཀྱི་
བརྟན་གཡོ་བརྟག་པའི་ཕྱིར། ཨ་ཝ་དྷཱུ་ཏཱི་སྟེ་ཀུན་འདར་རམ་གཉིས་སྤངས་ཀྱི་ནི་སྤྱོད་པ་བྱ་བར་གསུངས་ཞེས་པ་
དང༌། ཡང་དེའི་གོང་ན་སྤྱོད་པ་གཞན་མེད་པས་ན་སྤྱོད་པ་བླ་ན་མེད་པ་ཡི་ཀུན་ཏུ་བཟང་པོ་རྫོགས་པའི་སངས་རྒྱས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
252
མཚུངས་པ་མེད་པ་འགྲུབ་པས་ན་སྤྱོད་པ་ལ་ཕན་ཡོན་དེ་ལྟ་བུ་ཡོད་པར་ངེས་པར་རིགས་པའི་རྡོ་རྗེ་ཅན་བཅོམ་ལྡན་
འདས་ཀྱིས་བཀའ་སྩལ་ཏོ་ཞེས་སོ། །ལྔ་པའི་གསུམ་པ་ལས། དེ་ལྟར་མཆོག་ཏུ་བསམ་བྱས་ནས་སོགས་ཀྱི་དོན་
ནི། དེ་ལྟར་མཆོག་ཏུ་བསམ་ཡས་གནས་ཞེས་བཤད་ལ། དེའི་དོན་ནི། སྤྱོད་པ་དེ་བསམ་པ་ཇི་ལྟ་བུས་བྱེད་པ་
དང༌། དགོས་ཆེད་གང་ཟག་དེ་རྣལ་འབྱོར་པ་གཞན་གྱིས་དཀའ་བ་ལ་གསུངས་སོ། །ཤིན་ཏུ་གསང་བ་ཡོ་གི་
བསྒོམ་ཞེས་སོ། །ལྔ་པའི་གསུམ་པ་ལས། བྱང་ཆུབ་ལ་ནི་སོགས་ཀྱི་དོན་ནི། སྟོང་ཉིད་སྙིང་རྗེ་དབྱེར་མེད་པའི་
བྱང་ཆུབ་ལ་ནི་སེམས་བཞག་ནས། མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་བའི་སྤྱོད་པ་བརྩམ་པར་
བྱའོ་ཞེས་སོ། །ལྔ་པ་དངོས་ལས། ཡང་ནི་དཔལ་ལྡན་རྒྱལ་ཚབ་ཆེ་སོགས་ཀྱི་དོན་ནི། གཉིས་སྦྱངས་ཀྱི་སྤྱོད་པ་
བཤད་པའི་རྗེས་སུ་ཡང་ནི་དཔལ་ལྡན་རྒྱལ་ས་ཟིན་པའི་སྤྱོད་པ་དང་འདྲ་བའི་རྒྱལ་ཚབ་ཆེན་པོའི་བརྟུལ་ཞུགས་ཀྱི་
སྤྱོད་པའང་བསྒྲག་པར་བྱའོ། །དགོས་པ་སེམས་ཅན་ཀུན་གྱི་དོན་བསྒྲུབ་པའི་ཕྱིར་དང་། སྤྱོད་པ་གང་གིས་དངོས་
གྲུབ་ཀྱི་མཐར་ཐུག་ཕྱག་རྒྱ་ཆེན་པོར་འགྲོ་བའི་ཕྱིར་རོ་ཞེས་སོ། །གསང་བ་གྲུབ་པ་ལས། གང་ཕྱིར་དེ་ཉིད་མེད་
བཞིན་དུ་སོགས་ཀྱི་དོན་ནི། གང་ཕྱིར་དེ་ཁོ་ན་ཉིད་ཐོབ་པ་མེད་བཞིན་དུ། དེ་ཁོ་ན་ཉིད་ཐོབ་པའི་ངོ་མཚར་ཆེ་བ་ལྟ་
བུར་འཆོས་པར་བྱེད་པ་དེ་ནི། ཇི་སྲིད་ནམ་མཁའ་མི་འཇིག་པའི་བར་དུ་ཤི་བའི་འོག་ཏུ་དམྱལ་བར་སྐྱེའོ་ཞེས་
སོ། །དེ་ཉིད་ལས། གཞན་དུ་དེ་ཉིད་དམན་པ་ནི་སོགས་ཀྱི་དོན་ནི། ཐོག་མར་གསང་སྤྱོད་བྱས་པས་མཐར་ཐུག་
གི་རྟོགས་པ་སྐྱེས་པར་གྱུར་ནས། ཕྱི་ནས་རིགས་པ་བརྟུལ་ཞུགས་ཀྱི་སྤྱོད་པ་སྤྱད་པར་བྱའི། གཞན་དུ་སྟེ་དེ་ལྟར་
མ་ཡིན་པར་དེ་ཁོ་ན་ཉིད་མ་རྟོགས་པས་དམན་པའི་སྤྱོད་པ་ནི་འཚོ་བ་ཙམ་འགྲུབ་པའི་རྒྱུ་ཅན་ཉིད་དུ་གྱུར་པ། མཐར་
དམྱལ་བ་ཐོབ་པར་བྱེད་པའི་རྒྱུ། རྟོགས་ལྡན་དུ་མིང་བཏགས་པའི་བརྟུལ་ཞུགས་ཀྱི་སྤྱོད་པས་ནི་ཅི་ཞིག་བྱ་སྟེ་དོན་
མེད་དོ་ཞེས་སོ། །གུར་ལེའུ་བཅོ་ལྔ་པ་ལས། ཕྱག་རྒྱའི་དངོས་གྲུབ་དངོས་གྲུབ་ཆེ་སོགས་ཀྱི་དོན་ནི། ཕྱག་རྒྱ་
ལ་བརྟེན་ནས་ཐོབ་པས་ན་ཕྱག་རྒྱའི་དངོས་གྲུབ་དངོས་གྲུབ་ཆེན་པོ། ཕ་རོལ་ཏུ་ཕྱིན་པའི་སྡེ་སྣོད་དང་། རྣལ་
འབྱོར་གྱི་རྒྱུད་མན་ཆད་ཀྱིས་ཀྱང་འབྲས་བུ་འདི་འགྲུབ་པར་མི་འགྱུར་བས་དངོས་གྲུབ་ཀུན་གྱི་སྤྱོད་ཡུལ་མིན་ཞེས་
སོ། །བརྟག་པ་དགུ་པའི་དང་པོ་ལས། ཨཱ་ལི་བུང་བ་ཞེས་བྱར་བརྗོད་སོགས་ཀྱི་དོན་ནི། ཨཱ་ལི་ཞེས་པ། ཨཱ་
ཨཱ་ནནྡ་ནི་དགའ་བ་སྟེ་ལྷན་ཅིག་སྐྱེས་པའི་དགའ་བའོ། །ལི་ནི་ལ་ལི་ཡ་སྟེ་ལེན་པར་བྱེད་པའོ། །དེས་ན་ལྷན་ཅིག་
སྐྱེས་པའི་དགའ་བ་ལེན་པ་གསང་བའི་རྡོ་རྗེའོ། །དེ་ཉིད་ལ་བུང་བ་ཞེས་བྱ་བར་བརྗོད་དེ། བུང་བས་མེ་ཏོག་ལས་
སྦྲང་རྩི་ལེན་པ་ལྟར་རྡོ་རྗེས་པདྨ་ལས་བྱང་སེམས་འདྲེན་པར་བྱེད་པས་དེ་ཉིད་ནི་རྡོ་རྗེ་འཇིགས་བྱེད་ཉིད་ཅེས་བརྗོད་
དེ། གཉིས་སུ་མེད་པ་རྟོགས་པའི་ཕྱིར་དང་། བྱིས་པ་ཉན་ཐོས་རྣམས་ལ་འཇིགས་པ་བསྐྱེད་པའི་ཕྱིར་རོ་ཞེས་
དང༌། ཀཱ་ལི་མེ་ཏོག་ཤེས་པར་བྱ་སོགས་ཀྱི་དོན་ནི། ཀཱ་ལི་ཞེས་བྱ་བ། ཀྭ་ནི་ཀ་སུ་ཀ་བདེ་བའོ། །ལི་ནི་ལ་ལི་
སྟེ་དེའི་རོ་མྱོང་བར་བྱེད་པའོ། །དེ་བས་ན་བདེ་བའི་རོ་མྱང་བར་བྱེད་པ་ནི་ཀཱ་ལི་སྟེ་ཆོས་འབྱུང་ངོ༌། །དེ་ཉིད་ལ་མེ་



དག་སྣོན་སྐོར་གསུམ་གྱི་ཕུང་འགྲེལ་ལུང་དོན་གསལ་བའི་ཉིན། །
ཏོག་ཅེས་ཤེས་པར་བྱ་སྟེ། མེ་ཏོག་ཉི་མས་ཁ་འབྱེད་པ་ལྟར་ཆོས་འབྱུང་རྡོ་རྗེས་ཁ་འབྱེད་པའི་ཕྱིར་རོ། །མེ་ཏོག་དེ་
ཉིད་རྡོ་རྗེ་ཅན་གྱི་ལུས་ཅན་གྱི་བདག་ཉིད་ཀྱི་བདེ་བ་ཆེན་པོ་ཡིན་ལ་དེའི་གནས་ཡིན་པའི་ཕྱིར་དེ་སྐད་བརྗོད་དེ། བདེ་
བ་བསྲུང་བ་ཉིད་ཀྱི་ཕྱིར། །བདེ་བ་ཅན་ཞེས་རབ་ཏུ་གྲགས། །ཞེས་སོ། །མདོ་ལས། གང་དག་ང་ལ་གཟུགས་
སུ་མཐོང་སོགས་ཀྱི་དོན་ནི། གང་ཟག་གང་དག་གིས་སངས་རྒྱས་ང་ལ་ཐགཟུགས་སུ་མཐོང་ཞིང༌། གང་གིས་ང་
ལ་སྒྲར་ཤེས་པ་ཕྱིན་ཅི་ལོག་པར་ཤེས་པའི་བསམ་པ་ཅན་གྱི་སྐྱེ་བོ་དེས་ནི་སངས་རྒྱས་ཀྱི་ཆོས་ཀྱི་སྐུ་ང་མི་མཐོང་ཞེས་
བྱ་བའམ། སློབ་དཔོན་ཀླུ་སྒྲུབ་ཀྱིས། སྐ་མིན་སྐུ་ལས་གཞན་ཡང་མིན་སོགས་ཀྱི་དོན་ནི། འགའཞིག་དེ་བཞིན་
གཤེགས་པ་ཞེས་བྱ་བའི་དངོས་པོ་ཞིག་ཡོད་པར་འདོད་ན། སྐུ་དེ་ཕུང་པོ་ལྔའི་རང་བཞིན་ཡིན་དགོས་ལ། དེ་ཡིན་
ན་གཟུགས་སོགས་ཕུང་པོ་ལྔ་ཡིན་ནམ། ཚུལ་ཁྲིམས་ལ་སོགས་པའི་ཕུང་པོ་ལྔ་ཡིན། དང་པོ་ནི་སེམས་ཅན་དུ་
གདགས་པའི་རྒྱུ་ཡིན་པའི་ཕྱིར་དེ་བཞིན་གཤེགས་པར་མི་འཐད། གཉིས་པ་ཁྱབ་བྱེད་མེད་པར་ཁྱབ་བྱ་མི་
འགྲུབ། དེས་ན་སྐ་མིན། སྐུ་སྟེ་ཕུང་པོ་ལས་གཞན་པ་ཡང་མིན་ཏེ་ཕུང་པོ་མེད་པར་ཡང་དེ་བཞིན་གཤེགས་པ་
འབྱུང་བར་ཐལ་བའི་ཕྱིར། རྒྱུ་མཚན་དེ་གཉིས་ཀྱི་ཕྱིར་ན། དེ་བཞིན་གཤེགས་པ་ལ་ཕུང་པོ་ཡོད་པ་མི་
འཐད། ཕུང་པོ་ལ་དེ་བཞིན་གཤེགས་པ་ཡོད་པའང་མི་འཐད་པས། དེ་བཞིན་གཤེགས་པ་སྐུ་སྟེ་ཕུང་པོ་དང་ལྡན་
པ་མིན་ནོ་ཞེས་སོ། །གུར་ལེའུབཅོ་ལྔ་པ་ལས། ཉི་མ་གཅིག་གིས་འགྲུབ་པར་འགྱུར་སོགས་ཀྱི་དོན་ནི། ཉེ་རྒྱུ་དེ་
དུས་ཇི་སྲིད་ཅིག་གིས་འགྲུབ་ན། མྱུར་བ་ནི་ཉེར་རྒྱུ་དེ་ཉི་མ་གཅིག་བསྒོམས་པས་འགྲུབ་པར་འགྱུར་རོ། །དེས་མ་
གྲུབ་ན་ཉི་མ་གཉིས་ཀྱི་ཆོ་ག་དང༌། དེས་མ་གྲུབ་ན་ཉི་མ་གསུམ་གྱི་སྦྱོར་བ་དང༌། དེ་བཞིན་དུ་ནིཉི་མ་བཞི། །ཉི་
མལྔ་ཡི་སྦྱོར་བ་ཡིས། །འགྲུབ་འགྱུར་འདི་ལ་ཐེ་ཚོམ་མེད། །དེས་ཀྱང་མ་གྲུབ་ན་ཞག་དྲུག་པ་ལ་སྔོན་དུ་ལྷ་དང་
བླ་མ་ལ་མེ་ཏོག་ལ་སོགས་པས་མཆོད་པ་བྱས་ནས། བསམ་བ།ཏན་བསྒོམ་པའི་གནས་སུ་འདུག་པ་དང༌། རང་གི་
ཕྱག་རྒྱ་དང་ལྷན་ཅིག་སྙོམས་པར་ཞུགས་ནས་ནི། རྡོ་རྗེ་མཆོད་པ་ཡང་དག་པར་བརྩམ། རྡོ་རྗེ་ཉི་མ་ནུབ་པ་སྟེ་
ཞག་དྲུག་པའི་སྲོད་ལ་བར་ཆད་མེད་པའི་ལམ་གྱིས་བདུད་བཏུལ་བའི་དུས་ན། ཉེསྒྲའི་སྦྱོར་བ་འདི་ནི་ཡང་དག་པར་
བརྩམ། དེ་ནས་ཐོ་རངས་ཁམས་ཤིན་ཏུ་དྭངས་པས་རྣམ་གྲོལ་གྱི་དུས་སྐྱ་རེངས་འཆར་ཀའི་དུས་སུ་ནི་དངོས་གྲུབ་
འགྲུབ་པར་འགྱུར་བ་འདི་ལ་ཐེ་ཚོམ་མེད་དོ། །ཐབས་གང་གིས་ནི་ཐ་མལ་པའི་ཆགས་པ་ལས་མཆོག་ཏུ་གྱུར་
པས། འདོད་ཆགས་ཆེན་པོ་ཟག་མེད་ཀྱི་བདེ་བ་ལ་རྗེས་སུ་ཆགས་པས། འདོད་ཆགས་ཆེན་པོའི་རང་བཞིན་ལས་
ཆགས་ཆེན་གྱི་ཏིང་ངེ་འཛིན་ལ་གནས་ནས་ནི་ཞེས་བྱ་བ་འདོད་ཆགས་ཀྱི་རང་བཞིན་སྙིང་རྗེ་ཆེན་པོ་ལས་བྱུང་བའི་
བྱང་ཆུབ་ཀྱི་སེམས་ཀྱིས་མྱ་ངན་ལས་འདར་མི་སྟེར་བ་སྟེ། དེས་ན་ཟུང་འཇུག་གི སྐུ་ལ་ཕྱག་རྒྱུའི་ལམ་ངེས་པར་
དགོས་པས་ཕྱག་རྒྱ་ཆེན་པོ་རབ་སྒྲུབ་བྱ་ཞེས་སོ། །བདེ་མཆོག་རྩ་རྒྱུད་ལས། རྣལ་འབྱོར་ཚེ་མཆོག་ཧེ་རུ་ཀ་
སོགས་ཀྱི་དོན་ནི། རྣལ་འབྱོར་པ་ཆེན་པོ་མཆོག་ཏུ་གྱུར་པ་སེམས་ཀྱིས་སྟོང་ཉིད་རྟོགས་པའི་ཧེ་རུ་ཀ་ནི། ཡུལ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
གང་ན་གནས་པར་གྱུར་པའི་ཡུལ་དེ་ཡུལ་ངན་མཐའ་འཁོབ་ཡིན་ནའང༌། ཡུལ་དེ་རྡོ་རྗེ་གདན་དུ་ཡོངས་སུ་
བཏགས་པ་ཡིན་ཞིང་། རིགས་ཀླ་ཀློར་སྐྱེས་ཀྱང་སྤྲུལ་པའི་སྐུ་ཡིན་ནོ་ཞེས་སོ། །བཅུ་པའི་དང་པོ་ལས། གཏི་
མུག་བདག་ཉིད་ངེས་པར་མ་སོགས་ཀྱི་དོན་ནི། གཏི་མུག་རྣམ་སྣང་གི་བདག་ཉིད་ཀྱི་རྣལ་འབྱོར་པས་ངེས་པར་
བསྟེན་པའི་ཕྱག་རྒྱ་ནི་མ་ཞེས་པ་ནི་བརྡའི་མིང་ཡིན་ལ། ངོ་བོ་ལྷ་མོའམ་སྐྱེ་གཉིས་བདག་ཉིད་སྐྱེས་ཏེ་བྲམ་ཟེ་མོ་
གཏི་མུག་རྣམ་པར་དག་པ་རྣམ་སྣང་གི་བསམ་གཏན་ལ་གནས་པས་བླངས་ནས་སྤྱན་མར་བྱིན་གྱིས་བརླབས་ནས་
བསྟེན་ན་མངོན་སུམ་དུ་རྣམ་པར་སྣང་མཛད་དུ་འགྱུར་རོ། །མ་ནི་རིག་མ་དམ་པ་སྟེ། གལ་ཏེ་ཕ་ཡིས་ཏེ་སློབ་
དཔོན་གྱིས་སྔར་གསང་དབང་གི་དུས་སུ་བསྟེན་ཀྱང་སོགས་སོ་ཞེས་སོ། །གུར་ལེའུ་བཅོ་ལྔ་པ་ལས། པདྨར་རྡོ་
རྗེ་ཅན་བཅུག་ནས་སོགས་ཀྱི་དོན་ནི། མི་བསྐྱོད་པའི་རྣལ་འབྱོར་པ་ཡིན་ན་རང་གི་རིག་མ་བདག་མ་མཱ་མ་ཀཱིར་
བྱ། དེ་དང་ལྷན་ཅིག་ཕྱག་རྒྱའི་དངོས་གྲུབ་འགྲུབ་པར་འགྱུར། དེས་བས་ན་མིའི་ཕྱག་རྒྱ་འདི་ནི་ཕྱག་རྒྱ་ཆེན་པོར་
བརྗོད། མིའི་ཕྱག་རྒྱ་བླངས་ནས་ནི་དེ་ལ་རང་གི་རིགས་དང་མཐུན་པའི་ཆོས་ནི་ཕྱག་རྒྱའི་རབ་ཏུ་དབྱེ་བ་སོ་སོར་
ཤེས་པར་བྱའོ་ཞེས་སོ། །སམྦུ་ཊའི་བཅུ་པའི་དང་པོ་ལས། སྤྱན་དང་ལྷན་ཅིག་སངས་རྒྱས་ཉིད་སོགས་ཀྱི་དོན་
ནི། རྣམ་སྣང་གི་རྣལ་འབྱོར་པ་ལ་སོགས་པས་བྲམ་ཟེ་མ་ལ་སོགས་པ་རིམ་པ་ལྟར་སྤྱན་མར་བསྐྱེད་པ་དང་ལྷན་
ཅིག་བསྒྲུབ་ན་སངས་རྒྱས་རྣམ་སྣང་ཉིད་འགྲུབ། དེ་བཞིན་དུ་མཱ་མ་ཀཱི་དང་ལྷན་ཅིག་བསྒྲུབས་ན་མི་བསྐྱོད་པ་
འགྲུབ་པར་འགྱུར། དཀར་མོ་དང་ལྷན་ཅིག་ཏུ་པདྨ་ཅན་འོད་དཔག་མེད་དང་། སྒྲོལ་མ་དང་ནི་ལྷན་ཅིག་དོན་ཡོད་
གྲུབ་པར་འགྱུར། རིན་ཆེན་འབྱུང་ལྡན་ནི་རིན་ཆེན་སྒྲོལ་མ་དང་ལྷན་ཅིག་འགྲུབ་ཅེས་སོ། །གུར་ལེའུ་བཅོ་ལྔ་པ་
ལས། ཕྱག་རྒྱའི་དངོས་གྲུབ་དངོས་གྲུབ་ཆེ། །དངོས་གྲུབ་ཀུན་གྱི་སྤྱོད་ཡུལ་མིན། །དེ་དུས་སོགས་ཀྱི་དོན་
ནི། ཞག་དྲུག་པའི་ཐོ་རངས་དེའི་དུས་སུ་རྡོ་རྗེ་འཆང་ཆེན་པོ་དེའི་ལུས་སྐད་ཅིག་གཅིག་ལ་ཐོབ་ཅིང་། སྐད་ཅིག་
གཅིག་ན་ནི་བདེ་བ་ཆེན་པོའི་ཚུལ་ཏེ་སྐུར་འགྱུར། སྐད་ཅིག་གཅིག་ན་ནི་འཇིག་རྟེན་དང་འཇིག་རྟེན་ལས་འདས་པ་
ཐམས་ཅད་དེའི་འཁོར་དུ་ལྡན། ལྷའི་རྣལ་འབྱོར་གང་བསྒོམ་པ་དང་ནི་སྔགས་གང་བཟླས་པ་ཉིད་དག་གི་གོ་འཕང་
ཐོག་མར་འགྲུབ་སྟེ། དེའང་རྣམ་སྣང་གི་རྣལ་འབྱོར་པ་ཡིན་ན་ཐོག་མར་སྐད་ཅིག་ལ་སངས་རྒྱས་རྣམ་པར་སྣང་
མཛད་ཡུམ་སྤྱན་གྱིས་ཕྲག་ནས་འཁྱུད་པ་གྲུབ་ཅིང་། དེ་ནས་རིམ་གྱིས་ཐམས་ཅད་འདྲེན་པ་རིགས་ཐམས་ཅད་ཀྱི་
བདག་པོ་རྡོ་རྗེ་འཆང་འགྲུབ་པར་འབྱུང་ཏེ། རིགས་ཐ་དད་རིམ་གྱིས་བསྒོམ་དགོས་པ་ལྟ་བུ་ནི་མ་ཡིན་ནོ་ཞེས་
སོ། །སམྦུ་ཊའི་བཅུ་པའི་གཉིས་པ་ལས། དེ་ནས་གང་དུ་སོགས་ཀྱི་དོན་ནི། དེ་ནས་གང་དུ་རིག་མ་ལ་བརྟེན་
ནས་གྲུབ་པས་ན། རིག་མའི་སྐྱེས་བུ་གྲུབ་པ་ཞེས་བྱ་སྟེ། གོང་དུ། གཏི་མུག་བདག་ཉིད་ངེས་པར་མ། །ཞེས་
བྱ་བས་བསྟན་ཏོ། །དེར་འགྲུབ་པའི་མཚན་མ་ནི་དེ་ལྟ་བུའི་ཕུན་སུམ་ཚོགས་པ་འབྱུང་སྟེ་ཞེས་དང༌། ཡང་ཕྱག་
རྒྱའི་སྐྱེས་གནས་ཀྱི་སྙིང་པོར་རྩ་དབུ་མའི་མར་རྩེར་གསལ་བར་མཐོང་བའི་ནང་རྟེན་འབྲེལ་གྱིས་ཁམས་གསུམ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
255
ཐམས་ཅད་གསལ་བར་མཐོང་བ་དང་ཞེས་སོ། །སམྦུ་ཊའི་གཉིས་པའི་གསུམ་པ་ལས། བསྒོམ་པ་ལྷ་ཡི་རྣལ་
འབྱོར་དང་སོགས་ཀྱི་དོན་ནི། བསྐྱེད་པའི་རིམ་པའི་བསྒོམ་པ་ལྷའི་རྣལ་འབྱོར་དང་། དེ་ཡི་སྔགས་ཀྱི་བཟླས་པའི་
ཆོ་གའི་རིམ་པ་དང་། བྲིས་སྐུ་དང་ནི་སྐུ་གཟུགས་ཀྱང་ངོ༌། །འོ་ན་དོན་དམ་པར་བཤད་དུ་མེད་ན་དེ་དག་གང་ལས་
བྱུང་སྙམ་ན། བདེན་མོད་སྙིང་རྗེ་ཆེན་པོའི་སྒོ་ནས་མྱ་ངན་ལས་འདས་པའི་མཐའ་མནན་པའི་ཕྱིར་གཉིས་སུ་མེད་
པའི་ཡེ་ཤེས་ཀྱི་སེམས་དང་སེམས་ལས་བྱུང་བ་མ་འགགས་པས་ན། སེམས་ཀྱི་ཐམས་ཅད་སྤྲུལ་པ་སྟེ་སྤྲུལ་པའི་
དགོས་པ་སེམས་ཅན་རྣམས་ལ་ཕན་པར་འདོད་པའི་ཕྱིར་ཏེ། དམན་པའི་དངོས་གྲུབ་བསྐྱེད་པ་དང་། མཆོག་
འདོད་པ་རྣམས་ལ་ཐ་མལ་གྱི་རྣམ་རྟོག་གཞོམ་པ་དང་། དེ་ཁོ་ན་ཉིད་མཚོན་པར་བྱ་བའི་ཕྱིར། ང་ཡིས་རྒྱུད་དུ་
བསྒྲགས་པ་ཡིན་ཞེས་སོ། །སམྦུ་ཊའི་དང་པོའི་བཞི་པ་ལས། ལུས་ཅན་རྣམས་ནི་ཐམས་ཅད་ཀྱི་སོགས་ཀྱི་དོན་
ནི། ལུས་ཅན་རྣམས་ནི་ཐམས་ཅད་ཀྱི་སྒྲ་སྟེ། ལྟེ་བའི་ཨོཾ་ནི་སྔགས་ཞེས་བརྗོད་པར་བྱ་ཞེས་པ་ནས། ཨོཾ་དེ་ཨཱ་
བྱ་ནུཏྤནྣ་ཏཱ་ཏ་ཞེས་པ་རང་བཞིན་གྱིས་མ་སྐྱེས་པའི་དོན་དམ་པའི་སྔགས་ནི་ཡིག་འབྲུའི་དབང་ཕྱུག་མཆོག་ཅེས་
སོ། །དེ་ཉིད་ལས། ཨ་ནི་ཡིག་འབྲུ་སོགས་ཀྱི་དོན་ནི། ཨ་ནི་ཡིག་འབྲུ་ཀུན་གྱི་མཆོག །དོན་ཆེན་སྡེ་ཚན་གཙོ་
བོ་སྟེ། །ལུས་འདི་གྲུབ་པ་ན་ཐོག་མར་ལྟེ་བའི་ༀ་གྲུབ་ལ། དེ་ལ་སྲོག་རླུང་བརྗོད་པ་ཀུན་ནས་སྤོང་བ་གནས་
ལ། ཨཾ་ལས་ཡི་གེ་སྣ་ཚོགས་སུ་འཕེལ་བ་ལྟར་རླུང་སྣ་ཚོགས་འཕེལ་བས། ལུས་ཅན་ཀུན་གྱི་སྔགས་བརྗོད་པ་
ཀུན་ནི་ༀ་འདི་ཉིད་ལས་ནི་ཡང་དག་པར་འབྱུང་ཞེས་སོ། །གུར་ལས། ནང་དུ་བརྗོད་པའི་སྦྱོར་བ་ཡིས་སོགས་ཀྱི་
དོན་ནི། ལྷ་མོའི་ཞལ་ནས་བདག་གིས་ཞལ་དུ་འཇུག་པ་ལ་སོགས་པ་ནང་དུ་བརྗོད་པའི་བཟླས་པའི་སྦྱོར་བ་ཡིས་
བསྐྱེད་པའི་རིམ་པའི་བརྟུལ་ཞུགས་ཅན་གྱིས་སྔགས་བཟླ་བར་བྱ་ཞེས་སོ། །སམྦུ་ཊའི་བརྒྱད་པའི་གཉིས་པ་
ལས། ཟུང་ལྟར་རིམ་པའི་ཆོ་ག་ཡིས་སོགས་ཀྱི་དོན་ནི། ཟུང་ལྟར་ཞེས་པ་ནི་ཁ་སྦྱོར་གྱི་བཟླས་པ་ཞེས་གསུངས་
ལ། གཞན་དག་ཟུང་ནི་ཅིག་ཅར་དུ་ཟློས་པའི་དམ་ཚིག་གི་བཟླས་པ་དང་། རིམ་གྱིས་བཟླས་པ་མདོ་ལའི་བཟླས་
པ་ཞེས་འཆད། དེ་ལྟ་བུའི་རིམ་པའི་ཆོ་ག་ཡིས་སྔགས་ཀྱི་བཟླས་པར་རབ་ཏུ་གྲགས་ཞེས་སོ། །དེ་ཉིད་
ལས། མཉམ་གཞག་བཟླས་དང་བསྒོམ་པ་ཡིས་སོགས་ཀྱི་དོན་ནི། གང་ཡིན་པའི་ལྷའི་སྐུའི་རྣམ་པ་ལ་མཉམ་
པར་གཞག་ནས་བཟླས་པ་དང་བསྒོམ་པ་ཡིས། དངོས་གྲུབ་འགྲུབ་པར་འགྱུར་བ་འདི་ལ་ཐེ་ཚོམ་མེད་དོ་ཞེས་
སོ། །གུར་ལེའུ་དྲུག་པ་ལས། སངས་རྒྱས་བྱང་ཆུབ་སེམས་དཔའ་དང་སོགས་ཀྱི་དོན་ནི། སངས་རྒྱས་
དང༌། བྱང་ཆུབ་སེམས་དཔའ་དང་། ཡེ་ཤེས་ཀྱི་མཁའ་འགྲོ་མ་དང༌། རང་གི་བཙུན་མོ་བདག་མེད་མ་ལྟ་བུ་
མཉེས་ནས་བདག་ཉིད་ཀྱིས་མངོན་སུམ་དུ་བྱ་བའི་ཕྱིར་སྔགས་བཟླས་པ་ནི་དངོས་གྲུབ་སྩོལ་ཅིག་ཅེས་སྙན་གསན་
འབེབས་པར་བརྗོད་དོ་ཞེས་སོ། །སམྦུ་ཊའི་དགུ་པའི་གཉིས་པ་ལས། ཟླ་བ་མར་ངོའི་བཅུ་བཞི་དང་། །ཁྱད་པར་
དུ་ནི་བརྒྱད་པ་དང་། །ཡར་གྱི་ངོ་ཡི་བཅུ་པ་ལ་སོགས་ཀྱི་དོན་ནི། ལྷ་རྣམས་ཁྱད་པར་དུ་འདུ་བས་དམིགས་ཀྱིས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
256
བཀར་བའོ་ཞེས་སོ། །དེ་ཉིད་ལས། འབུད་དང་སྦྱར་བ་ཉིད་དང་ནི་སོགས་ཀྱི་དོན་ནི། རྡོ་རྗེ་རྩེ་ལྔ་པའི་ལྟེ་བའི་ཧཱུཾ།
ལས་འོད་ཟེར་འོག་ཏུ་འཕྲོས་པས། འོག་རླུང་གི་བ་དན་ཕོག་སྟེ་རླུང་གཡོས་པ་ནི་འབུད་པ་དང་། དེས་མེ་སྤར་བ་
ཉིད་དང་ནི། མེ་དེས་བདུད་རྩི་ལྔ་པོ་ཁྱད་པར་དུ་བསྐོལ་བ་ཉིད་དོ། །དེ་ནས་རླངས་པ་གྱེན་ལ་འཕྲོས་པ་ནས་ཁ་དོག་
དྲི་རོ་ནུས་པ་ཕུན་སུམ་ཚོགས་པར་བསྒོམ་པའི་བར་ནི། ཤེལ་གྱི་གཟུགས་ལྟར་དྭངས་ཤིང་གསལ་བར་བསྐྱེད་པར་
བྱ་ཞིང་ཞེས་སོ། །རབ་ཏུ་གནས་པའི་རྒྱུད་ལས། ཟླ་བ་དྲུག་དང་གཟའ་བཞི་དང་ཞེས་པ་ནི། ཉི་མ་བྱང་བགྲོད་ཀྱི་
ཟླ་བ་དྲུག་དང་། གཟའ་ཟླ་བ། ལྷག་པ། ཕུར་བུ། པ་སངས་ཏེ་གཟའ་བཞི་དང་ཞེས་སོ། །གུར་ལེའུ་བཅུ་
བཞི་པ་ལས་དྲི་ལྔ་སོགས་ཀྱི་དོན་ནི། དྲི་ལྔ་ནི་བདུད་རྩི་ལྔའོ། །རྫས་ལྔ་ནི་ཤ་ལྔ། ཀླུའི་རྒྱལ་པོའི་མགོ་བསྲེགས་
ནས་ནི་སྦྲུལ་མགོ་གཉིས་པ་ཁམ་ཕོར་ཁ་སྦྱར་དུ་བསྲེགས་ནས་ཞེས་སོ། །ཡན་ལག་མེད་པ་སྣང་མཐའ། ཨོ་ཏྲ་
ཨུ་རྒྱན་ནོ། །སམྦུ་ཊའི་དང་པོའི་བརྒྱད་པ་ལས། དང་པོ་རྡོ་རྗེའི་དེ་ཉིད་དེ་སོགས་ཀྱི་དོན་ནི། དང་པོ་རྡོ་རྗེའི་ཚད་
དང་ལྷ་འགོད་ཚུལ་ལ་སོགས་པ་རྡོ་རྗེའི་དེ་ཁོ་ན་ཉིད་དེ། དེ་བཞིན་དུ་དྲིལ་བུའི་ཚད་དང་ལྷ་འགོད་ཚུལ་སོགས་དྲིལ་
བུ་ཡང་ནི་གཉིས་པའོ། །གསུམ་པ་ཕྲེང་བའི་རྒྱུ་གྲངས་སོགས་ཕྲེང་བའི་དེ་ཁོ་ན་ཉིད་དེ། བཞི་པ་ཡེ་ཤེས་ཀྱི་འཕོ་
བ་རྣམས་ཤེས་པར་བྱའོ་ཞེས་སོ། །སམྦུ་ཊའི་བཅུ་པ་དངོས་ལས། བུད་མེད་དང་ནི་སྐྱེས་པའི་ལུས་སོགས་ཀྱི་དོན་
ནི། བུད་མེད་དང་ནི་སྐྱེས་པའི་ལུས་རྣམ་པ་སྣ་ཚོགས་པ་རྣམས་སྲོག་གཅོད་པ་ལ་སོགས་པ་དགེ་མི་དགེའི་ལས་ནི་
དུ་མས་བསྐྱེད་པར་སྟོན་ལ། དེའང་རྒྱུ་དེ་ཁོ་ན་ཉིད་མི་ཤེས་པའི་དབང་གིས་བྱུང་བ་ཡིན་ཞིང་། འདིར་ལས་འབྲས་
ཡོངས་སུ་ཤེས་པས་སེམས་ཅན་ལ་གནོད་པའི་ལས་མི་བྱ་སྟེ། སྐུ་ཡི་རྡོ་རྗེའི་འདའ་བར་མི་བྱ་བའི་དམ་ཚིག་གོ །
སེམས་ཅན་སྣ་ཚོགས་ལ་གདུང་བ་སྟེ་གནོད་པ་བསྐྱེད་པའི་ཀུན་སློང་དང་བརྣབ་སེམས་ལ་སོགས་པ་ཀུན་རྟོག་དྲྭ་བའི་
རྣམ་རྟོག་གིས་རང་གི་སེམས་ལ་སྨད་པ་སྟེ་སྐྱོན་ཅན་དུ་མི་བྱ་སྟེ། ཐུགས་ཀྱི་རྡོ་རྗེའི་དམ་ཚིག་གོ །ཕྲག་དོག་ཉིད་
ཀྱིས་ཀུན་ནས་བསླངས་ནས་མ་རངས་མ་མགུ་བའི་རྣམ་པས། ཕ་རོལ་ལ་སྐྱོན་བརྗོད་པའི་ཚིག་རྩུབ་པ་དང་། ལ་
སོགས་པ་རྫུན་ཚིག་དང་ཕྲ་མ་སྨྲ་བར་མི་བྱ་ཞིང་། དེ་བཞིན་དུ་རྣ་བ་མི་བདེ་བར་བྱེད་པའི་ངག་འཁྱལ་པ་ཉིད་སྤོང་བ་
ནི་གསུང་གི་རྡོ་རྗེ་དམ་ཚིག་གོ་ཞེས་སོ། །སམྦུ་ཊའི་དགུ་པའི་གཉིས་པ་ལས། ཡེ་ཤེས་ལྕགས་ཀྱུའི་རབ་དབྱེ་བས་
སོགས་ཀྱི་དོན་ནི། ཡེ་ཤེས་ཀྱང་ཡིན་ལ་ལྕགས་ཀྱུའང་ཡིན་པས་ཡེ་ཤེས་ལྕགས་ཀྱུ་སྟེ། དེའི་ཡང་ཡེ་ཤེས་ལྔའི་
རབ་ཏུ་དབྱེ་བས་ལྔའོ། །ཡིད་ཀྱི་དམིགས་པས་ཐམས་ཅད་དགུག་པའོ་ཞེས་དང་། ཧའོད་དཔག་ཏུ་མེད་པའི་ངོ་བོ་
ཡིས་ཁ་དོག་ངན་པ་འཕྲོག་ཅིང་ཁ་དོག་ཕུན་སུམ་ཚོགས་པར་བྱེད་ཅེས་སོགས་དང༌། ཐོད་པ་དེའི་དབུས་ནས་མཐེ་
བོང་དང་སྲིན་ལག་གིས་བླངས་ནས་ནི། དེ་ནས་བདུད་རྩི་དང་པོར་ལྕེ་ལ་མྱང་བར་བྱ། དེ་ནས་སྨིན་མཚམས་དང་
སྤྱི་གཙུག་ཏུའང་གཞག་པར་བྱའོ་ཞེས་སོ། །སམྦུ་ཊའི་བཞི་པའི་གཉིས་པ་ལས། ཐོད་པ་དགྲ་སྟ་མཆེ་བ་དང་
སོགས་ཀྱི་དོན་ནི། ཐོད་པ་ནི་གཟུགས་ཅན་མའི། དགྲ་སྟུ་ནི་འོ་བྱེད་མའི། མཆེ་བ་ནི་ཕག་གི སོ་ནི་ལཱ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
257
མའི། ཆུ་སྲིན་གྱི་རྒྱལ་མཚན་ནི་ཡོངས་སུ་སྒྱུར་མའི། རལ་གྲི་བྱིས་བཅས་མའི། འཕང་མདུང་ནི་མི་ལྡོག་
མའི། དུང་ནི་འདོད་པ་མོའི་ཕྱག་རྒྱ་སྟེ་བདུན་དུ་གསུངས་ཤིང་། གཟུགས་ཅན་མ་ལ་སོགས་པ་འདི་རྣམས་དང་
ཡང་དག་པར་སྦྱོར་བ་སྟེ་སྙོམས་པར་འཇུག་པའི་ཆོ་ག་འདི། སྟོང་ཉིད་སྙིང་རྗེའི་རྣལ་འབྱོར་ལ་མཁས་པ། དེ་ཁོ་
ན་ཉིད་རིག་པས་རྟག་ཏུ་མཆོད་ཅེས་སོ། །གུར་ལེའུ་བཅུ་གསུམ་པ་ལས། བདེ་དང་རངས་ཤིང་གར་དང་ནི་
སོགས་ཀྱི་དོན་ནི། བླ་ན་མེད་པའི་འབྲས་བུ་འདོད་པས་ལུས་བདེ་བ་དང༌། སེམས་རངས་ཤིང་སྤྲོ་བའི་ཕྱིར་གར་
དང་ནི། གླུ་དང་རོལ་མོའི་སྒྲ་བྱེད་པ་དང༌། དྲི་དང་ཕྲེང་བ་བྱུག་པ་ལ་སོགས་པ་ཡིས་མཆོད་པ་བྱས་ན་རིག་པའི་
རྒྱལ་པོ་ཕྱག་རྒྱ་ཆེན་པོའི་དངོས་གྲུབ་རབ་ཏུ་འགྲུབ་ཅེས་སོ། །སམྦུ་ཊའི་གཉིས་པའི་གཉིས་པ་ལས། རྣལ་འབྱོར་
པ་དམ་ཚིག་སོགས་ཀྱི་དོན་ནི། རྣལ་འབྱོར་པ་དངོས་སམ་ཡེ་ཤེས་ཀྱི་ཕྱག་རྒྱ་བསྟེན་པར་མི་བྱེད་ན་དམ་ཚིག་ཉམས་
པས་བདེ་བ་ཆེན་པོའི་རྣལ་འབྱོར་ལས་འཁྲུལ་པར་བྱེད་པའི་བག་མེད་སྐྱེ་བར་འགྱུར་ཏེ། ཡང་ཤེས་རབ་ཡེ་ཤེས་ཀྱི་
དབང་གིས་བྱང་ཆུབ་སེམས་དཔའི་དམ་ཚིག་བླང་བར་བྱས་ནས་ཕྱིས་མི་བྱེད་པར་སྡོམ་པར་གཟུང་བར་བྱ་སྟེ། དེའི་
ཕྱིར་ཀུན་གྱི་སྡོམ་པ་དང་ལྡན་ཞིང་ཞེས་པ། སློབ་དཔོན་རིན་པོ་ཆེས་སྡོམ་པ་གསུམ་ལ་གསུངས། རྒྱ་དཔེར་དམ་
ཚིག་ལ་གནས་པས་སྡོམ་པ་དང་ལྡན་ཞིང་ཞེས་པ་ཡོད་ཟེར་རོ་ཞེས་སོ། །སམྦ་ཊའི་ཕྱི་མ་ལས། ཡོངས་སུ་རྫོགས་
པའི་དབང་ནི་སོགས་ཀྱི་དོན་ནི། ཡོངས་སུ་རྫོགས་པའི་དབང་ནི་སློབ་དཔོན་གྱི་དབང་བཞི་པོ་ཐམས་ཅད་དོ། །བློ་
མཆོག་འབྲིང་ཐ་མ་གསུམ་ལས། ཐ་མལ་དཀྱིལ་འཁོར་གྱི་དབང་བུམ་དབང་དང་། གསང་དབང་ལེན་པའི་རིམ་
པ་གང་ཟག་རྣམ་རྟོག་ཆེ་བ་ལ་མགྲིན་པར་བྱང་སེམས་ཉིན་པར་གྱི་ཐིག་ལེ་ཙམ་བྱ་བ་དང་། རྟོག་པ་འབྲིང་པོ་ལ་ནི་
བྱང་སེམས་ཉ་ཕྱིས་ལ་སོགས་ཀྱིས་མངོན་དུ་བྱས་ནས་སྦྱིན། མཆོག་ལ་ནི་སངས་རྒྱས་གཅིག་པུ་བདག་ཉིད་ཡབ་
ཀྱི་རྡོ་རྗེའམ་ཡུམ་གྱི་མཁའ་ནས་དངོས་སུ་སྦྱིན་པར་བྱའོ་ཞེས་སོ། །གུར་ལེའུ་བརྒྱད་པ་ལས། དེ་ནས་རྡོ་རྗེ་སློབ་
དཔོན་གྱི་སོགས་ཀྱི་དོན་ནི། ཤེས་རབ་བློ་འཕེལ་བསྟན་པའི་རྗེས་དེ་ནས། རྡོ་རྗེ་སློབ་དཔོན་གྱི་མཚན་ཉིད་ཡང་
དག་པར་ཏེ་ཕྱིན་ཅི་མ་ལོག་པར་རབ་ཏུ་སྟེ་གསལ་བར་བཤད་པར་བྱའོ། །འཆད་པར་འགྱུར་བའི་མཚན་ཉིད་དང་
ལྡན་པའི་སློབ་དཔོན་དེ་ཡིས་ཉེ་བར་བསྟན་པའི་སྔགས་བསྒྲུབས་ན་སྒྲུབ་པ་པོས་དངོས་གྲུབ་ཉེ་བར་འགྲུབ་བོ། །
མཚན་ཉིད་ནི་སྤྱོད་ལམ་དལ་ཞིང་ཟབ་མོའི་ཆོས་རྟོགས་པ་དང་ལྡན། བཟོ་གསོ་བ་སྒྲ་གཏན་ཚིགས་ནང་རིག་པ་སྟེ་
རིག་པའི་གནས་ལྔ་པོ་ཐམས་ཅད་ལ་མཁས་པར་བཅས། སྦྱིན་སྲེག་གི་ཆོ་ག་དང་། དཀྱིལ་འཁོར་གྱི་ཆོ་ག་
དང༌། སྔགས་ཀྱི་ཆོ་གཤེས་ཤིང༌། རབ་ཏུ་གནས་པའི་ཆོ་ག གཏོར་མའི་ཆོ་ག་ཤེས་ཤིང་ཕ་རོལ་སོན་པ་སྟེ་རབ་
ཀྱི་མཐར་ཕྱིན་པ་དང་། དེ་ཉིད་བཅུ་ནི་རྣམ་པར་རིག་ཅེས་པ་ལ། རྡོ་རྗེ་སློབ་དཔོན་ལ་མཁོ་བའི་དེ་ཉིད་བཅུ་
ནི། བསྲུང་བ་དབང་བསྐྱར་གཏོར་མ་ཟློས་གར་དང་ ཁ་སྦྱོར་དབྱེ་བ། ཕྱིར་ཟློག་པ་དང་ ཕྱིར་ཟློག་མ་བསྒོམ་པ་དང་བྲིས་པས་
ཕྱིར་ཟློག་པ་གཉིས། དཀྱིལ་འཁོར་སྒྲུབ་པ་དང་། སྡིག་སྦྱོང་བ་དང་_བཙན་ཐབས་སྦྱོང་བ། གཤེགས་སུ་གསོལ་བ་སྟེ། །



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
258
དེ་ཉིད་བཅུ་ཞེས་རྒྱལ་བ་རྣམས་ཀྱིས་གསུངས། །ཞེས་སོ། །ཡང་ཆོ་གའི་དེ་ཉིད་བཅུ་ནི། །དཀྱིལ་འཁོར་དང་ནི་
ཏིང་འཛིན་མཆོག །ཕྱག་རྒྱ་སྟངས་སྟབས་གདན་དང་ནི། །བཟླས་བརྗོད་སྦྱིན་སྲེག་གཏོར་མ་དང་། །ལས་ལ་
སྦྱར་དང་སླར་བསྡུ་བའོ། །ཞེས་དང་། དེ་ཁོ་ན་ཉིད་ཀྱི་དེ་ཉིད་བཅུ་ནི། །རྡོ་རྗེ་དྲིལ་བུ་ཡེ་ཤེས་དང་། །ལྷ་དང་
དཀྱིལ་འཁོར་སྦྱིན་སྲེག་དང་། །སྔགས་དང་རྡུལ་ཚོན་གཏོར་མ་དང་། །དབང་བསྐུར་དེ་ཉིད་བཅུ་རིག་པ། །ཞེས་
སོ། །དགེ་སློང་གི་ཚུལ་ཁྲིམས་ལ་སོགས་པ་ཉན་རང་གི་སྤྱོད་པ་བསྲུང་བའོ། །སྔགས་ཀྱི་སྤྱོད་པ་དམ་ཚིག་དང་
སྡོམ་པའི་རིམ་པར་གུས་པ་དང༌། གཟུགས་བཟང་པོ་དང་ལྡན་ཞིང་སྐྱེ་བོ་གཞན་གྱིས་མཐོང་ན་དགའ་བ་
དང༌། དཀྱིལ་འཁོར་འབྲི་བ་ལ་མཁས་ཤིང་བཟླས་པ་བྱེད་པ་ལ་ཤིན་ཏུ་བརྩོན་པར་ལྡན། རྩ་བའི་ལྟུང་བ་འཇོམས་
ཤིང་རྩ་ལྟུང་གིས་ཚུར་མ་གོས་པའོ། །སྔགས་ཀྱི་མིང་དོན། སྔགས་སྤེལ་བ། རྡོ་རྗེའི་ཚིག སྒྲ་སྤང་བ་དང་
བཞིའི་སྒོ་ནས་སྔགས་ཀྱི་སྦྱོར་བ་དང་། ཏནྟ་ལ་ཏ་ནུ་ལུས་ཏྲ་ཡིས་སྐྱོབ་པ་སྟེ། ལུས་སྐྱོབ་པ་རྒྱུད་ཀྱི་སྦྱོར་བ་
སྟེ། ཞི་རྒྱས་ལ་སོགས་པའི་འཁྲུལ་འཁོར་གྱི་ཆོ་ག་ཤེས་པ་ཡིས་འཇིག་རྟེན་རྣམས་ནི་བདེ་བར་བྱེད་པའོ་ཞེས་
སོ། །སམྦུ་ཊའི་དྲུག་པ་ལས། བཟླས་པ་འཁོར་བར་བྱེད་པ་ཉིད་ཅེས་པའི་དོན་ནི། ནང་གི་བཟླས་པ་རྩ་གཉིས་
ནས་རྒྱུ་བའི་རླུང་ལྡང་འཇུག་གནས་པ་གསུམ་ཡི་གེ་འབྲུ་གསུམ་གྱི་བདག་ཉིད་ཅན་དུ་འཁོར་བར་བྱེད་པ་དམིགས་པ་
ཉིད་ཅེས་བྱ་བ་ལ་སོགས་པ་གསུངས་སོ་ཞེས་སོ། །སམྦུ་ཊའི་དང་པོ་དངོས་ལས། གང་ཞིག་རལ་གྲི་དང་སོགས་
ཀྱི་དོན་ནི། གང་ཞིག་རལ་གྲི་དང༌། མིག་སྨན་དང་། རྐང་བྱུགས་དང་། རིལ་བུ་དང་། རྐང་འོག་སྟེ་ས་འོག་
ན་སྤྱོད་པའི་དངོས་གྲུབ་དང་། གནོད་སྦྱིན་མོའི་ཡན་ལག་སྟེ་དབང་དུ་བྱེད་པ་དང་། ས་འོག་ས་སྟེང་ས་བླ་སྟེ་
འཇིག་རྟེན་གསུམ་གྱི་ཁོངས་སུ་རྒྱུ་བའི་དངོས་གྲུབ་དང་། དངུལ་ཆུའི་ལས་ཀྱི་རྗེས་སུ་འབྲང་བའི་བཅུད་ལེན་གྱིས་
ཚེ་བསྐལ་པར་གནས་ཤིང་ལྕགས་ཁམས་གསེར་དུ་བསྒྱུར་བ་ཉིད་དང་གང་ཞིག་རྫུ་འཕྲུལ་གྱི་རྣམ་པ་ཐམས་ཅད་དུ་
ཡོད་ཅིང་ཉི་ཚེ་བ་མ་ཡིན་པའི་མཐུ་སྟེ་རྫུ་འཕྲུལ་ཆེ་བའམ། ཡང་ན་དགྲ་བརླག་པའམ་ཚར་གཅོད་པ་ཞེས་གསུངས་
སོ། །རང་གི་ཁྱིམ་དུ་ཨ་ལས་བྱུང་བའི་ཨཱ་ལི་ཀཱ་ལི་ལྔ་བཅུས་འདོད་པ་དང་ལྡན་པ་སྟེ་དམིགས་པ་དང་མ་བྲལ་བས་
འགྲུབ་བོ་ཞེས་སོ། །ཡང་དེ་ཉིད་ལས། སྔགས་ཀྱི་གཟུགས་ཀྱིས་ལུས་ཅན་གྱིས་སོགས་ཀྱི་དོན་ནི། སྔགས་ཀྱི་
གཟུགས་ལྟེ་བའི་ཨཾ་གིས་ལུས་ཅན་གྱི་ཞི་རྒྱས་ལ་སོགས་པའི་ལས་ཀྱི་ཚོགས་ནི་བྱེད་པར་འགྱུར་ཞེས་སོ། །སམྦ་
ཊའི་གཉིས་པའི་གཉིས་པ་ལས། དེ་ཁོ་ན་ཉིད་ཀྱི་རྣལ་འབྱོར་པ་སོགས་ཀྱི་དོན་ནི། སྟོང་པ་དང་སྙིང་རྗེ་གཉིས་སུ་
མེད་པ་རྟོགས་ཤིང་ཉམས་སུ་བླང་བར་འདོད་པ་དེ་ཁོ་ན་ཉིད་ཀྱི་རྣལ་འབྱོར་པས། བདག་གི་འདི་ལས་མི་འབྱུང་བར་
བྱའོ་སྙམ་པའི་རྣལ་འབྱོར་གྱི་ངེས་པར་བྱས་ནས་འདི་ལས་མཆོག་ཏུ་གྱུར་པ་གཞན་མེད་པས་འདི་ཁོ་ན་སྒྲུབས་ཤིག་
ཅེས་བླ་མའི་བཀའི་གནང་བ་དང་། རང་དང་རྗེས་སུ་མཐུན་པའི་དམ་ཚིག་དེ་ཁོ་ན་ཉིད་དང་མི་འགལ་བ་ཤ་ལྔ་བདུད་
རྩི་ལྔ་བཟའ་བ་དང་། བསྲུང་བ་བཅུ་བཞི་ལ་སོགས་པ་དང་། དེ་ཁོ་ན་ཉིད་དང་འགལ་བ་ལུས་ཀྱི་བྱ་བ་ལ་སོགས་



259
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པ་སྤོང་བ་ལ་གནས་པས་དེ་ཁོ་ན་ཉིད་སྒོམ་པར་བྱེད་ན། ལུས་ཀྱིས་ལག་པའི་ཕྱག་རྒྱ་འཆའ་བ་དང༌། ངག་ཏུ་
སྔགས་བཟླ་བ་དང་། སེམས་ཀྱིས་སྐུ་གཟུགས་ཀྱི་ལྷའི་ང་རྒྱལ་བསྒོམས་པས། འབྲས་བུ་ཐུན་མོང་གི་དངོས་
གྲུབ་སྐྱེད་པར་བྱེད་པའི་མི་འདའ་བར་བྱེད་པའི་དམ་ཚིག་ཡིན་ནོ་ཞེས་བྱ་བ་འདིས་མཆོག་གི་དངོས་གྲུབ་སྒྲུབ་པ་ལ་ཅི་
ཞིག་བྱ། དེ་དག་ནི་བཅོམ་ལྡན་འདས་ཀྱིས་བློ་གྲོས་དམན་པ་ཐུན་མོང་གི་དངོས་གྲུབ་ལ་གཟུང་བ་དང་། ལས་དང་
པོ་པ་དེ་ཁོ་ན་ཉིད་ལ་དྲང་བ་དང་། དེ་ཁོ་ན་ཉིད་རྟོགས་པ་རྣམས་ལ་གཞན་རྗེས་སུ་གཟུང་བའི་ཕྱིར་གསུངས་པ་ཡིན་
ལ། དེས་ན་དེ་ལྟ་བུའི་གཞུང་ཐམས་ཅད་སྤངས་ནས་རང་གི་བླ་མ་ལས་མན་ངག་ཐོབ་པའི་གནས་ཀྱི་བསམ་གཏན་
བསམ་མི་ཁྱབ་གྱི་རྣལ་འབྱོར་དེ་ལ་བརྩོན་པས་སེམས་ཉིད་རང་རིག་པ་ཙམ་དུ་གནས་པ་ལ་སྤྲོ་བས་དུས་ཉིན་དང་
མཚན་དུ་གོམས་པར་བྱའོ་ཞེས་སོ། །སམྦུ་ཊའི་དང་པོའི་བཞི་པ་ལས། བསྐལ་པ་བྱེ་བ་གྲངས་མེད་པ་སོགས་ཀྱི་
དོན་ནི། ཕ་རོལ་ཏུ་ཕྱིན་པའི་ཚུལ་ལ་བར་གྱི་བསྐལ་པ་བརྒྱད་ཅུ་ནི་བསྐལ་ཆེན་ཞེས་བྱ་ལ། དེ་ལྟ་བུ་གྲངས་ཀྱི་
གནས་གཞན་དྲུག་ཅུར་ཕྱིན་པའི་གྲངས་མེད་དང་པོས་ཚོགས་སྦྱོར་གཉིས། གཉིས་པས་ས་བདུན་པ་མན་
ཆད། གསུམ་པས་དག་པ་ས་གསུམ་བགྲོད་དེ་གྲངས་མེད་གསུམ་གྱིས་སངས་རྒྱས་ཐོབ་ཀྱི། བསྐལ་པ་བྱེ་བ་
གཅིག་གམ་གྲངས་མེད་པ་གཅིག་གིས། ཇི་སྲིད་སངས་རྒྱས་མ་ཐོབ་པ་སྟེ་ཐོབ་བྱ་མིན་ལ། སྔགས་ཀྱི་ཚུལ་ལ་
ལས་ཀྱི་ཕྱག་རྒྱ་ལ་སོགས་པའི་ཐབས་ལས་སྐྱེས་པའི་བདེ་བ་གང་གི་ཟག་པ་མེད་པའི་དམ་པའི་བདེ་བའི་ངོ་བོས་རྡོ་རྗེ་
འཛིན་པ་ཁྱོད་ཀྱིས་སྐྱེ་བ་འདིར་ནི་འགྲུབ་པར་འགྱུར་རོ་ཞེས་སོ། །སམྦུ་ཊའི་བདུན་པའི་དང་པོ་ལས། སྨན་འདི་
དང་ལྡན་པ་སོགས་ཀྱི་དོན་ནི། བཅུད་ལེན་གྱི་སྨན་འདི་དང་ལྡན་པས་རྣལ་འབྱོར་པས་ལོ་བརྒྱ་ཕྲག་སྟོང་ལ་སོགས་
པར་གནས་པར་བྱའོ། །འཆི་བ་བསླུ་བའི་ཐབས་བཅུད་ལེན་མི་ཤེས་ན་དུས་ཀྱི་འཆི་བ་ནམ་ཡང་མི་རིག་
པས། གང་ཞིག་རྣལ་འབྱོར་པས་ཚེ་འདི་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་འཐོབ་པར་འདོད་པ་ནི་དཔེར་ན་
མཁའ་ལ་ཁུར་ཚུར་བསྣུན་པས་ན་བ་མི་འབྱུང་བ་དང་། སྨིག་རྒྱུའི་ཆུ་ནི་འཐུང་བས་ངོམས་པ་མི་འབྱུང་བ་
དང༌། བཀྲེས་པ་སེལ་ཕྱིར་ཕུབ་མ་བརྡུངས་པས་འགྲངས་པ་མི་འབྱུང་བ་ལྟར་དེའི་ངལ་བ་བྱས་པ་དོན་མེད་
ཅིང་། དེ་ཉིད་ཚེ་དེ་ལ་འབྲས་བུ་མཆོག་གི་དངོས་གྲུབ་འཐོབ་པར་མི་འགྱུར་རོ། །དེས་ན་ཡོ་གིས་ཤིན་ཏུ་ཏིང་ངེ་
འཛིན་ལ་མཉམ་པར་གཞག་པས། གོང་དུ་བཤད་པ་དེ་ལྟར་ཚེ་བསྲིང་བའི་ཐབས་བཅུད་ལེན་གྱི་ཆོ་ག་ངས་
བསྔགས་སོ་ཞེས་སོ། །རིམ་ལྔ་ལས། ཇི་ལྟར་ཤིང་ལ་མེ་གནས་ཀྱང་སོགས་ཀྱི་དོན་ནི། དེ་བཞིན་ཉིད་རང་
བཞིན་གྱིས་གྲུབ་ཀྱང་རྐྱེན་གོམས་པར་བྱ་བ་གལ་ཆེ་སྟེ། ཇི་ལྟར་དཔེར་ན་ཤིང་ལ་མེ་ནི་རྟག་ཏུ་གནས་ཀྱང༌། ཇི་
སྲིད་གཙུབ་སྟན་ལ་གཙུབ་ཤིང་གིས་མ་གཙུབས་བར་དུ་མེ་མི་འབྱུང་བ་ལྟར། དེ་བཞིན་དུ་བླ་ན་མེད་པའི་བྱང་ཆུབ་
ཟླ་སྟེ་ཐབས་གོམས་པ་དང་བྲལ་བས་རྣམ་པ་ཀུན་ཏུའང་མི་ཐོབ་པ་ན་ཚེ་འདིར་ལྟ་ཅི་སྨོས་ཞེས་སོ། །བུ་ག་དགུ་ཡི་
སྟེང་མཆོག་ནས་ཞེས་པའི་དོན་ནི། ལུས་ཀྱི་བུ་ག་སྟེ་སྒོ་དགུའི་སྟེང་གི་སྒོ་མཆོག་སྟེ་དམ་པ་གསེར་གྱི་སྒོ་ཕྱེས་



260
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ནས། འཕྲལ་དུ་སྟེ་སྐད་ཅིག་ལ་ཡིད་ཀྱིས་འཕོ་བར་བྱེད་པ་དེ་ཡི་ཕན་ཡོན་ནི། ཉིན་རེ་ཞིང་བྲམ་ཟེ་སྟེ་སྡིག་པ་དང་
བྲལ་བའི་མི་གསོད་པ་དང་། ཕ་མ་དང་། དགྲ་བཅོམ་གསོད་པ་དང་། དགེ་འདུན་གྱི་དབྱེན་བྱེད་པ་དང་། དེ་
བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་སྟེ་མཚམས་མེད་ལྔ་ནི་བྱེད་པ་དང༌། ཆོམ་རྐུན་མ་བྱིན་པར་
ལེན་པ་དང་། ལས་ཀྱིས་ལོངས་སྤྱོད་འདོད་པས་ལོག་པར་གཡེམ་པ་རྣམས་ཀྱང༌། འཕོ་བ་འདི་ཡི་ལམ་གྱིས་
གྲོལ་བར་འཐོབ་པར་འགྱུར་ཞེས་སོ། །བཟང་པོའི་ལམ་གྱིས་རྣལ་འབྱོར་པ་སོགས་ཀྱི་དོན་ནི། བཟང་པོའི་ལམ་
གྱིས་སྤྱི་གཙུག་ནས་འཐོན་ཏེ་འཕོ་བས་རྣལ་འབྱོར་པའི་ཤེས་པ་གོང་ནས་གོང་དུ་སངས་རྒྱས་སུ་འགྲོ་བ་མཐོ་རིས་སུ་
འགྲོ་བ་མཛེས་པ་ཁྱོད་ལ་ངས་བསྟན་ཞེས་སོ། །ཡེ་ཤེས་ཐིག་ལེ་ལས། ཡང་ན་ལུས་འདི་སྤངས་མ་ཐག །བླ་ན་
མེད་པའི་ཡེ་ཤེས་སྐུ། །བརྩོན་པར་མི་ལྡན་པས་ཀྱང་འགྲུབ། །བརྩོན་འགྲུས་ལྡན་པས་སྨོས་ཅི་དགོས། །ཞེས་
སོ། །སློབ་དཔོན་སངས་རྒྱས་ཡེ་ཤེས་ཞབས་ཀྱི་ཞལ་ལུང་ལས། ཁྱོད་ཀྱང་ཟས་ཀྱི་བྱ་བ་དང་སོགས་ཀྱི་དོན་
ནི། སངས་རྒྱས་ཡེ་ཤེས་ཁྱོད་ཀྱང་ཁྱི་མོས་འབྲས་ཆན་དང་ཞོ་སྐྱགས་དང་། ཉ་ཤའི་ཚོད་མ་ལ་སོགས་པ་མ་ཟོས་
པའི་ཟས་ཀྱི་བྱ་བ་དང་། འཇམ་པའི་རྡོ་རྗེ་ང་ལ་ཁྱིམ་བཙུན་དུ་མཐོང་ནས་ཅུང་ཟད་མ་དད་པའི་འཁྲུལ་པར་རྟོག་
པས། ཐོགས་བཅས་ཀྱི་གཟུགས་དང་བཅས་པའི་ཕུང་པོ་རང་ལུས་འདི་མ་སྤངས་པར་ནི་ཚེ་མཐོང་བའི་ཆོས་འདི་
ལ་རྡོ་རྗེ་འཆང་གི་སྐུ་མི་འགྲུབ་སྟེ་ཡིད་ཀྱི་རྣམ་པར་ཤེས་པ་ནི་འཁོར་དང་བཅས་པ་མི་ཤིགས་པ་གྲིབ་མ་ལྟ་བུའི་རྡོ་
རྗེའི་སྐུ་ཡིད་ཀྱི་ལུས་གྲུབ་ནས། འདི་ནས་ཚེ་འཕོས་པ་དང་བར་དོར་ཕྱག་རྒྱ་ཆེན་པོ་མཆོག་གི་དངོས་གྲུབ་ཡང་དག་
པར་འགྲུབ་པར་འགྱུར་རོ་ཞེས་སོ། །གུར་ལེའུ་བརྒྱད་པ་ལས། རྣལ་འབྱོར་པ་གང་དབང་བསྐུར་མེད་སོགས་ཀྱི་
དོན་ནི། རྣལ་འབྱོར་པ་གང་གིས་རྒྱུའི་དུས་སུ་དབང་བསྐུར་ཐོབ་པ་མེད་ཅིང་དཀྱིལ་འཁོར་དུ་ནི་མ་ཞུགས་པ་
དང་། གང་ཞིག་རབ་གནས་གྱི་ལག་ལེན་མ་མཐོང་བ་དང་། གང་ཞིག་དངོས་གྲུབ་མྱུར་དུ་འགྲུབ་པར་བྱེད་པའི་
སྦྱིན་སྲེག་མ་བྱས་པ་དག འཇིག་རྟེན་འདི་དང་འཇིག་རྟེན་ཕ་རོལ་ཏུ་དེའི་ཕྱག་རྒྱ་ཆེན་པོའི་དངོས་གྲུབ་མཆོག་ཉིད་
ཐོབ་པར་མེད་ལ། སློབ་མ་གང་གིས་སློབ་དཔོན་དུ་གསོལ་བ་མ་བཏབ་པར་འདི་ནི་རྡོ་རྗེ་ཐེག་པའི་རིགས་སུ་སྐྱེ་བ་
མེད་ཅེས་སོ། །ཡང་དེ་ཉིད་ལས། སངས་རྒྱས་ཐམས་ཅད་སོགས་ཀྱི་དོན་ནི། རྣམ་སྣང་ལ་སོགས་པ་སངས་
རྒྱས་ཐམས་ཅད་བསྐྱེད་པའི་རིམ་པའི་སྒོ་ནས་བསྒོམ་པར་བྱའོ། །གང་ཞིག་ཚེ་འདིར་བྱང་ཆུབ་མ་ཐོབ་ནའང་ཕྱི་མ་
ལ་འཁོར་ལོས་སྒྱུར་བའི་གནས་སུ་རྣལ་འབྱོར་པ་དེ་སྐྱེ་ཞིང་དེའི་སྐྱེ་བ་ཕྱི་མར་ཡང་སྐྱེ་བར་འགྱུར་རོ། །ཡང་ན་སའི་
བདག་པོ་ཆོས་དང་ལྡན་པའི་རྒྱལ་པོ་ཉིད་དང་། འོག་མིན་ལ་སོགས་པའི་གཙང་མའི་གནས་སུ་མངོན་པར་
འགྲོའོ། །འོད་དཔག་མེད་ཀྱི་ཞིང་བདེ་བ་ཅན་དང་མཁའ་འགྲོ་སྟེ་ཡོན་ཏན་བརྒྱད་དང་ལྡན་པའི་མཁའ་སྤྱོད་
དང༌། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའི་གནས་དགའ་ལྡན་དུ་ནི་བློ་ལྡན་སྔགས་པ་དེ་འགྲོའོ་
ཞེས་སོ། །སམྦུ་ཊའི་ལྔ་པའི་གསུམ་པ་ལས། ཡང་ནི་རྡོ་རྗེ་འཛིན་པ་ཉིད་སོགས་ཀྱི་དོན་ནི། ཡང་རྡོ་རྗེ་འཛིན་པ་



དག་སྒྲོན་སྐོར་གསུམ་གྱི་ལུང་འཁྲིས་ལུང་དོན་གསལ་བའི ཉིམ། །
26l
ས་བཅུ་གསུམ་གྱི་དབང་ཕྱུག་ཉིད་དམ། ཡང་ན་འཁོར་ལོས་སྒྱུར་བའམ། འདིས་ནི་རྐང་མགྱོགས་ལ་སོགས་
པའི་གྲུབ་པ་ཆེན་པོ་བརྒྱད་དང༌། གཞན་ཡང་ཡིད་ལ་གང་འདོད་པའང་སྟེར་ཞེས་སོ། །གུར་ལེའུ་བཅོ་ལྔ་པ་
ལས། སྤྱན་དང་བདག་མ་སྒྲོལ་མ་དང་སོགས་ཀྱི་དོན་ནི། སྤྱན་དང༌། བདག་མཱ་མ་ཀཱི་དང་། སྒྲོལ་མ་
དང༌། གོས་དཀར་མོ་ཤིན་ཏུ་མཛེས་པས་ཡིད་འཕྲོག་མ། མེ་ཏོག་དྲིས་ནི་མཐུན་པར་བརྒྱན་ཅིང་བྱུགས་པར་བྱས་
ནས། རྡོ་རྗེ་མཆོད་པ་ཕྱལ།རྒྱ་དང་སྦྱོར་བ་ཡང་དག་པར་བརྩམ་ན། སྔགས་པ་སྒྲུབ་པ་པོས་ཕན་པ་རྣམ་སྣང་འགྲུབ་
པར་འགྱུར་ཞིང༌། ཕྱག་ན་རྡོ་རྗེ་མི་བསྐྱོད་པ་འགྲུབ་པ་དང༌། རྡོ་རྗེ་ཉི་མ་རིན་འབྱུང་འགྲུབ་པ་དང༌། དམ་པའི་ཡི་
གེའོད་དཔག་མེད་འགྲུབ་པ་དང་། བདུན་གྱི་རྒྱལ་པོ་དོན་གྲུབ་འགྲུབ་པ་དང༌། ཐམས་ཅད་འདྲེན་པ་རྡོ་རྗེ་འཆང་
འགྲུབ་པར་འགྱུར་ཞེས་སོ། །སམྦུ་ཊའི་བརྟག་པ་བཅུ་པའི་གཉིས་པ་ལས། གང་དུ་རིག་མའི་སྐྱེས་བུ་གྲུབ་ཅེས་
སོགས་ཀྱི་དོན་ནི། གང་དུ་རིག་མའི་སྐྱེས་བུ་གྲུབ་པ་དེར་འདི་ལྟ་བུའི་ཕུན་སུམ་ཚོགས་པ་འབྱུང་སྟེ། ས་འདི་
དགའ་ཞིང་མགུ་ལ་རངས་པས་རྣམ་པ་དྲུག་ཏུ་གཡོས་ནས་ཞེས་བྱ་བ་ནི། གཡོས་པ་དང༌། འགུལ་བ་
དང༌། ལྡེག་པ་དང་། འུར་བ་དང་། ཆེམས་པ་དང༌། འཁྲུགས་པ་སྟེ། རེ་རེའང་གསུམ་གསུམ་དུ་ཕྱེ་བས་
བཅོ་བརྒྱད་དོ། །བདུད་ཀྱི་གནས་སུ་ཆ་ལང་ལྟ་བུའི་སྒྲ་གྲགས་པས་བདུད་ཀྱི་ཀླད་པ་འགེམས་པ་དང༌། ཕྱོགས་
བཅུར་བསྐལ་པའི་མེ་ལྟ་བུའི་སྐར་མདའ་ལྟུང་བ་དང༌། རྒྱ་མཚོ་ཆེན་པོ་འཁྲུགས་པའི་སྒྲ་དང་། ཐམས་ཅད་དུ་
གནམ་རྡོ་སྟེ་ཐོག་ལྟུང་བ་དང་། དེ་ཉིད་དུ་བསྐལ་པའི་མེའི་གཟུགས་ལྟ་བུའི་ཡེ་ཤེས་ཀྱི་སྣང་བ་འབར་བ་ནི་ཡེ་ཤེས་
ཀྱི་སྐུ་གྲུབ་པ་སྟོབས་བཅུ་མངོན་དུ་གྱུར་པ། ཕྱག་རྒྱའི་སྐྱེ་གནས་ཀྱི་སྙིང་པོར་ཁམས་གསུམ་ཐམས་ཅད་སྣང་བ་
ཞེས་བྱ་བ་དང༌། མཆོད་པའི་ཁྱད་པར་མང་པོས་མཆོད་ཅིང་བསྟོད་པར་ཡང་གསུངས་ཏེ། དོན་བསྡུས་ན་འཇིག་
རྟེན་པ་ཆེན་པོ་རྣམས་ཀྱིས་མཆོད་པའི་ལས་ཚངས་པ་ལ་སོགས་པའི་ལྷ་དང་ཀླུ་དང་གནོད་སྦྱིན་དང་དྲི་ཟ་ལ་སོགས་
པ་རྣམས་ཀྱིས་ཀྱང་རྣམ་པ་སྣ་ཚོགས་པའི་མཆོད་པའི་ཁྱད་པར་སྣ་ཚོགས་པས་མཆོད་པར་གསུངས་ཏེ་ཞེས་སོ། །
མདོ་སྡེ་རྒྱན་ལས། སངས་རྒྱས་རྣམས་ཀྱི་སྐུ་དབྱེ་བ་སོགས་ཀྱི་དོན་ནི། སངས་རྒྱས་རྣམས་ཀྱི་སྐའི་རབ་ཏུ་དབྱེ་བ་
ནི། རང་བཞིན་གནས་ཡོངས་སུ་གྱུར་པའི་ཆོས་ཀྱི་སྐུ་དང༌། བྱང་ཆུབ་སེམས་དཔའི་འཁོར་གྱི་དཀྱིལ་འཁོར་དུ་
ཐེག་ཆེན་གྱི་ཆོས་ལ་ལོངས་སྤྱོད་པར་མཛད་པ་ལོངས་སྤྱོད་རྫོགས་པའི་སྐུ་དང་། དེ་གཉིས་ལས་གཞན་གྱི་
གཟུགས་གང་གིས་སེམས་ཅན་གྱི་དོན་སྣ་ཚོགས་མཛད་པ་སྤྲུལ་པའི་སྐུ་ཡིན་ཏེ། དང་པོ་རང་བཞིན་གྱི་སྐུ་ནི་
གཟུགས་སྐུ་གཉིས་པོའི་རྟེན་ནམ་གནས་ཡིན་ནོ་ཞེས་དང་། དེ་ཉིད་ལས། སྐུ་གསུམ་དག་གིས་སོགས་ཀྱི་དོན་
ནི། སྐུ་གསུམ་པོ་དག་གིས་སངས་རྒྱས་ཀྱི་སྐུ་ཐམས་ཅད་བསྡུས་པར་ནི་ཤེས་པར་བྱ་སྟེ། སྐུ་གསུམ་པོ་དག་གིས་
ཀྱང་རང་གཞན་གྱི་དོན་འདི་རྟེན་དང་བཅས་པར་བསྟནཏི། ལོངས་སྐུ་རང་དོན་ཕུན་ཚོགས། སྤྲུལ་སྐུ་གཞན་དོན་
ཕུན་ཚོགས། གཉིས་ཀའི་རྟེན་ཆོས་སྐུའོ་ཞེས་སོ། །མདོ་སྡེ་རྒྱན་ལས། ལོངས་སྤྱོད་རྫོགས་པ་ཁམས་ཀུན་ཏུ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
262
སོགས་ཀྱི་དོན་ནི། ལོངས་སྤྱོད་རྫོགས་པའི་སྐུ་ནི་འཇིག་རྟེན་གྱི་ཁམས་ཐམས་ཅད་དུ་འཁོར་གྱི་དཀྱིལ་འཁོར་
ཡོངས་སུ་བསྡུས་པ་ཐ་དད་པ་དང་། ཞིང་ཐ་དད་པ་དང་། སངས་རྒྱས་ཀྱི་མཚན་ཐ་དད་པ་དང་། གཟུགས་ཀྱི་
སྐུ་ཐ་དད་པ་དང་། ཆོས་ལ་རྫོགས་པར་ལོངས་སྤྱོད་པའི་ལོངས་སྤྱོད་ཐ་དད་པ་དང་། གདུལ་བྱ་སོ་སོའི་དོན་
མཛད་པས་མཛད་པ་ཐ་དད་པ་སྟེ། ཐ་དད་པ་དྲུག་པོ་དག་གིས་ཐ་དད་དོ། །རང་བཞིན་གྱི་སྐུ་ནི་ཁྱད་པར་མེད་པ་
ཉིད་ཀྱིས་མཉམ་པ་དང༌། ཐོས་བསམ་དང་ཉན་ཐོས་ལ་སོགས་པས་རྟོགས་དཀའ་བས་ཕྲ་ཞིང་ལོངས་སྤྱོད་རྫོགས་
པའི་སྐུ་དེ་དང་རྟེན་དང་བརྟེན་པའི་འབྲེལ་པ་དང་། ཇི་ལྟར་དགྱེས་དགུར་ཆོས་ཀྱི་ལོངས་སྤྱོད་བསྟན་པར་བྱ་བ་ལ་
ལོངས་སྤྱོད་རྫོགས་སྐུའི་འབྱོར་པ་ཐེག་ཆེན་གྱི་ཆོས་ཀྱི་ལོངས་སྤྱོད་ཕུན་སུམ་ཚོགས་པའི་རྒྱུར་གྱུར་པར་འདོད་དོ། །
སངས་རྒྱས་ཀྱི་སྤྲུལ་པའི་བྱེ་བྲག་དཔག་ཏུ་མེད་པ་ནི་དེ་བཞིན་གཤེགས་པའི་སྤྲུལ་པའི་སྐུར་ནི་འདོད་པ་སྟེ། དེ་ལྟར་
གསུམ་པོ་དོན་གཉིས་ཕུན་སུམ་ཚོགས་པ་ཡིན་ལ། དེའང་རང་དོན་ཕུན་ཚོགས་ལོངས་སྐུ་ནི་ངོ་བོ་ཉིད་ཀྱི་སྐུ་ལ་
བརྟེན་ནས་གནས། གཞན་དོན་ཕུན་ཚོགས་སྤྲུལ་སྐུ་ནི་ལོངས་སྐུ་ལ་རྣམ་པ་ཐམས་ཅད་ཉིད་ལ་བརྟེན་ནས་གནས་སོ་
ཞེས་སོ། །མངོན་རྟོགས་རྒྱན་ལས། ཐུབ་པའི་ངོ་བོ་ཉིད་སྐུ་ནི་སོགས་ཀྱི་དོན་ནི། ཐུབ་པའི་ངོ་བོ་ཉིད་སྐུ་ནི་དྲན་པ་
ཉེར་གཞག་ནས་མཁྱེན་གསུམ་གྱི་བར་གྱི་ཟག་པ་མེད་པའི་ཆོས་གང་དག་ཐོབ་པར་གྱུར་པ་ཡེ་ཤེས་ཕུན་སུམ་ཚོགས་
པ་དང༌། སྒྲིབ་གཉིས་ཀྱི་དྲི་མ་གློ་བུར་བ་རྣམས་རྣམ་པ་ཀུན་ཏུ་རྣམ་པར་དག་པ་སྤངས་པ་ཕུན་སུམ་ཚོགས་པ་
སྟེ། སྤངས་རྟོགས་དེ་དག་གི་རང་བཞིན་ཏེ་ངོ་བོ་གདོད་མ་ནས་སྐྱེ་བ་མེད་པའི་མཚན་ཉིད་ཅན་ནི་ངོ་བོ་ཉིད་སྐུའོ་
ཞེས་སོ། །དེ་ཉིད་ལས། མཚན་ནི་སུམ་ཅུ་རྩ་གཉིས་དང་སོགས་ཀྱི་དོན་ནི། སྐྱེས་བུ་ཆེན་པོར་མཚོན་པར་བྱེད་
པས་ན་མཚན་ནི་ཕྱག་ཞབས་འཁོར་ལོས་མཚན་པ་ལ་སོགས་པ་སུམ་ཅུ་སོ་གཉིས་དང༌། ནང་གི་ཡོན་ཏན་གསལ་
བར་བྱེད་པས་དཔེ་བྱད་སེན་མོ་ཟངས་མདོག་ལྟར་དམར་བ་སོགས་བརྒྱད་ཅུའི་བདག་ཉིད་ཅན་གྱི་གཟུགས་ཀྱི་སྐུ་འདི་
ས་བཅུ་ལ་བཞུགས་པའི་བྱང་ཆུབ་སེམས་དཔའ་རྣམས་དང་ལྷན་ཅིག་ཐེག་པ་ཆེན་པོའི་ཆོས་ལ་རྫོགས་པར་ཉེ་བར་
ལོངས་སྤྱོད་པའི་ཕྱིར་ན་ཐུབ་པའི་ལོངས་སྤྱོད་རྫོགས་སྐུར་བཞེད་དོ་ཞེས་དང་། དེ་ཉིད་ལས། གང་གིས་སྲིད་པ་
སོགས་ཀྱི་དོན་ནི། སྤྲུལ་སྐུ་ནི། བཟོ་སྐྱེ་བ་བྱང་ཆུབ་མཆོག་གི་སྤྲུལ་པ་ལ་སོགས་པའི་སྐུ་གང་གི་དུས་སྲིད་པ་ཇི་
སྲིད་མ་སྟོངས་ཀྱི་བར་དུ་གདུལ་བྱ་འགྲོ་བ་མཐའ་དག་ལ་གང་ལ་གང་འདུལ་གྱིས་ཕན་པ་སྣ་ཚོགས་པ་དག་མཉམ་པ་
ཉིད་དུ་སྒྲུབ་པར་མཛད་པའི་སྐུ་དེ་ནི། ཐུབ་པ་སངས་རྒྱས་རྣམས་ཀྱི་སྤྲུལ་པའི་སྐུ་སྟེ། དེ་འཁོར་བ་ཇི་སྲིད་པར་
རྒྱུན་ཆགས་པས་རྒྱུན་མི་ཆད་པའོ་ཞེས་སོ། །ཐེག་བསྡུས་ལས། དེ་ལ་ངོ་བོ་ཉིད་ཀྱི་སྐུ་ནི་སོགས་ཀྱི་དོན་ནི། དེ་
ལ་བཅོས་མ་མ་ཡིན་པའི་ངོ་བོ་ཉིད་ཀྱི་སྐུ་ནི། དེ་བཞིན་གཤེགས་པ་རྣམས་ཀྱི་ཟག་པ་མེད་པའི་ཆོས་ཀྱི་ཡན་ལག་དུ་
མ་ལ་ཁྱབ་པ་དང་། རྟེན་བྱེད་པ་དང་། བསགས་པ་དང་། དེའི་ངོ་བོ་ཉིད་དུ་གྲུབ་པས་ན་ཆོས་ཀྱི་སྐུ་སྟེ་འདུས་
བྱས་ཀྱི་ཆོས་ཐམས་ཅད་ལ་དབང་བསྒྱུར་བའི་ངོ་བོའམ་གནས་ཡིན་པའི་ཕྱིར་རོ། །ལོངས་སྤྱོད་རྫོགས་པའི་སྐུ་ནི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
263
གང་སངས་རྒྱས་ཀྱི་འཁོར་གྱི་དཀྱིལ་འཁོར་བདེ་བ་ཅན་ལ་སོགས་པ་སྣ་ཚོགས་ཀྱིས་རབ་ཏུ་ཕྱེ་བ་དང་། ཆོས་སྐུ་
ཡོད་ན་དེ་ཡང་ཡོད་པས་ཆོས་ཀྱི་སྐུ་ལ་བརྟེན་པ་སྟེ་སངས་རྒྱས་ཀྱི་ཞིང་གསེར་གྱི་ས་གཞི་ལ་བིཊརྨའི་མིག་མང་རིས་
སུ་བྲིས་པ་ལ་སོགས་པ་ཡོངས་སུ་དག་པ་དང་། ཐེག་པ་ཆེན་པོའི་ཆོས་ལ་ལོངས་སྤྱོད་མྱོང་བར་མཛད་པའི་ཕྱིར་
རོ། །སྤྲུལ་པའི་སྐུ་ནི་ཆོས་སྐུ་ཡོད་ན་དེའང་ཡོད་པས། གང་ཆོས་ཀྱི་སྐུ་ལ་བརྟེན་པ་ཉིད་དེ་སོགས་སོ། །དབུ་མ་
འཇུག་པ་ལས། ཤེས་བྱའི་བུད་ཤིང་སྐམ་པོ་མ་ལུས་པ་སོགས་ཀྱི་དོན་ནི། རྣམ་པར་མི་རྟོག་པའི་ཡེ་ཤེས་ཀྱིས་
ཤེས་བྱ་སྐྱེ་བ་དང་འགགས་པ་ལ་སོགས་པ་མཚན་མ་དང་རྣམ་པར་རྟོག་པའི་བུད་ཤིང་སྐམ་པོ་མ་ལུས་པ་བསྲེགས་
པས། ཤེས་བྱའི་གནས་ལུགས་སྐྱེ་བ་མེད་པ་དང་ལྡན་པར་གྱུར་པ་གང་ཡིན་པ་དེ་མངོན་སུམ་དུ་མཛད་པའི་ཞི་བ་སྟེ་
རྒྱལ་བ་སངས་རྒྱས་རྣམས་ཀྱི་ཆོས་ཀྱི་སྐུ་སྟེ། དེ་ཉིད་ཀྱི་དབང་དུ་མཛད་ནས། སངས་རྒྱས་རྣམས་ནི་ཆོས་ཉིད་
ལྟ། །འདྲེན་པ་རྣམས་ནི་ཆོས་ཀྱི་སྐུ། །ཆོས་ཉིད་ཤེས་བྱའང་མ་ཡིན་ཏེ། །དེ་ནི་ཤེས་པར་ནུས་མ་ཡིན། །ཞེས་
གསུངས་སོ། །ཆོས་ཀྱི་སྐུ་འདི་ནི་དེའི་ཚེ་སྐྱེ་བ་མེད་ཅིང་འགག་པ་མེད་པ་སྟེ། དེའི་དབང་དུ་མཛད་ནས། བཅོམ་
ལྡན་འདས་ཀྱིས་འཇམ་དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་འདི་ནི་དེ་བཞིན་གཤེགས་པའི་ཚིག་བླ་
དྭགས་སོ་ཞེས་གསུངས་སོ། །དེས་ན་ཡེ་ཤེས་ཀྱི་ཡུལ་དེ་ཁོ་ན་ཉིད་སྤྲོས་པ་ཐམས་ཅད་དང་བྲལ་བ་ལ་དེའི་ཡུལ་
ཅན་སེམས་དང་སེམས་ལས་བྱུང་བ་རྣམས་འགགས་པ་སྟེ་མི་འཇུག་པས་ཆོས་ཀྱི་སྐུ་སྟེ་དེ་ཉིད་ལོངས་སྐུ་ཁོ་ན་ཡིས་
མངོན་སུམ་དུ་མཛད་པར་ཀུན་རྫོབ་ཏུ་རྣམ་པར་གཞག་གོ་ཞེས་པ་དང་། དེ་ཉིད་ལས། དེ་ཡི་ལོངས་སྤྱོད་སོགས་
ཀྱི་དོན་ནི། དེའི་ཆོས་ཀྱི་དབྱིངས་མངོན་སུམ་དུ་མཛད་པའི་ལོངས་སྤྱོད་རྫོགས་པའི་སྐུ་ནི་བསོད་ནམས་བརྒྱ་ཡིས་
ཟིན་པ་སྟེ་བསྐྲུན་པ་དེ་ལས་དེ་བཞིན་གཤེགས་པའི་བྱིན་རླབས་ཀྱི་སྟོབས་ཀྱིས་གདུལ་བྱ་སྣོད་དུ་གྱུར་པ་རྣམས་ལ་དེ་
ཁོ་ན་ཉིད་ཕྱིན་ཅི་མ་ལོག་པར་སྟོན་པའི་སྒྲ་འབྱུང་ལ། དེར་མ་ཟད། དེའི་བྱིན་རླབས་ཀྱིས་སྤྲུལ་པ་དག་
དང༌། དེར་མ་ཟད་སེམས་སེམས་བྱུང་གི་འཇུག་པ་མེད་དུ་ཟིན་ཀྱང་། མཁའ་དང་། གཞན་རྩ་དང་། ཤིང་
དང༌། རྩིག་པ་དང་། བྲག་ལ་སོགས་པ་ལའང་དེའི་མཐུས་སྒྲ་གང་གི་ཆོས་ཀྱི་དེ་ཁོ་ན་ཉིད་གསལ་བ་སྟོན་པ་
འབྱུང་བ་དེ་ལས་འཇིག་རྟེན་གདུལ་བྱ་རྣམས་ཀྱིས་ཀྱང་དེ་ཁོ་ན་ཉིད་རིག་ཅིང་རྟོགས་སོ་ཞེས་སོ། །གཞན་ཡང་སློབ་
དཔོན་གྱིས། མཁྱེན་པ་མེད་པར་ཁྱོད་ཀྱིས་གཞན་ལ་འདི་ལྟའོ་ཞེས་སུ་ཞིག་སྟོན་ཞེས་པའི་རྩོད་ལན་དུ་ཤེས་པ་འདི་
སྐྱེ་བ་མེད་པ་ཁོ་ན་ཡིན་པ་བདེན་མོད་ཀྱི། འཇིག་རྟེན་ན་དེ་ཁོ་ན་ཉིད་སྟོན་པ་མི་སྲིད་པ་ཡང་མ་ཡིན་ནོ། །ཇི་ལྟར་ཞེ་
ན། བརྗོད་པར་བྱ་སྟེ་ཞེས་གསུངས་ནས་འཇིག་རྟེན་ལ་དེ་ཁོ་ན་ཉིད་སྟོན་པའི་ལོངས་སྤྱོད་རྫོགས་པའི་སྐུ་བཤད་
ལ། དེ་བེམས་པོ་ཁོ་ནར་ཇི་ལྟར་འཐད། སློབ་དཔོན་གྱིས་སེམས་དང་སེམས་ལས་བྱུང་བ་འགགས་པ་ཞེས་བཤད་
པ་ནི། ཞི་བ་དོན་དམ་བདེན་པའི་དབང་དུ་བྱས་པ་སྟེ། དེ་ཡི་ངོ་ན། ཤེས་བྱ་དང་ཤེས་པའི་སྤྲོས་པས་དབེན་པས་
ཡེ་ཤེས་ཡོད་མེད་ཀྱི་དཔྱད་པ་མི་འཇུག་ལ། ཡོད་མེད་ཀྱི་རྣམ་གཞག་འདི་དག་ཐ་སྙད་དུ་བྱེད་པ་ཁོ་ན་སྟེ། ཐ་སྙད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
264
དུ་ཡེ་ཤེས་མེད་ན། བདེན་གཉིས་ཡ་བྲལ་བ་དང་། ཉན་ཐོས་ཀྱི་མྱང་འདས་ལྟར་རིག་པ་རྒྱུན་ཆད་པ་དང་། ལམ་
ཚོགས་གཉིས་ཉམས་སུ་བླངས་པའི་འབྲས་བུ་མེད་པ་དང་། མི་གནས་པའི་མྱ་ངན་ལས་འདས་པ་མ་ཡིན་པ་ལ་
སོགས་པའི་སྐྱོན་མང་པོ་ཡོད་དེ་སྤོས་པས་ཆོག་གོ །རྒྱུད་བླ་མ་ལས། རང་དོན་གཞན་དོན་དམ་སྐ་དང་ནི་སོགས་
ཀྱི་དོན་ནི། རང་དོན་ཕུན་སུམ་ཚོགས་པ་དང༌། གཞན་དོན་ཕུན་སུམ་ཚོགས་པའི་སྐ་ནི་རིམ་པ་བཞིན་དོན་དམ་པའི་
སྐུ་དང་ནི། དོན་དམ་པའི་སྐུ་དེ་ལ་བརྟེན་པའི་ཀུན་རྫོབ་ཀྱི་སྐུ་ཉིད་དེ། དང་པོ་ནི་བྲལ་བའི་ཡོན་ཏན་དང་། གཉིས་
པ་ནི་རྣམ་པར་སྨིན་པའི་འབྲས་བུ་ནི་ཡོན་ཏན་སོ་གཉིས་སོ་གཉིས་དང་ལྡན་པའི་དབྱེ་བས་ཡོན་ཏན་དྲུག་ཅུ་རྩ་བཞི་པོ་
འདི་དག་དང་ལྡན་ནོ་ཞེས་པ་དང་། བདག་ཉིད་ཀྱི་ནི་འབྱོར་པའི་གནས་དམ་པའི་དོན་ཆོས་ཀྱི་སྐུ་ཡིན་ཏེ། དྲང་
སྲོང་རྣམས་ཀྱི་བརྡའི་གཟུགས་ཀྱི་སྐུ་གདུལ་བྱ་ཕ་རོལ་པོ་ལ་ཕུན་སུམ་ཚོགས་པ་འབྱུང་བའི་གནས་སོ། །དང་པོ་
དོན་དམ་པའི་སྐུ་ནི་སྟོབས་བཅུ་དང་ནི། ལ་སོགས་པ་མི་འཇིགས་པ་བཞི་དང་། ཆོས་མ་འདྲེས་པ་བཅོ་བརྒྱད་དེ་
བྲལ་བའི་ཡོན་ཏན་རྣམས་དང་ལྡན་ལ། གཉིས་པ་བརྡའི་སྐུ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཏེ་རྣམ་པར་
སྨིན་པའི་ཡོན་ཏན་དང་ལྡན་ནོ་ཞེས་སོ། །ཐེག་བསྡུས་ལས། གནས་གྱུར་པའི་མཚན་ཉིད་སོགས་ཀྱི་དོན་
ནི། གནས་གྱུར་པའི་མཚན་ཉིད་ནི། སྒྲིབ་པ་ཐམས་ཅད་འདི་ལ་ཡོད་པས་ན་སྒྲིབ་པ་ཐམས་ཅད་པ་གཞན་དབང་
ཀུན་ནས་ཉོན་མོངས་པའི་ཆར་གཏོགས་པའི་གཟུང་བ་དང་འཛིན་པའི་ངོ་བོར་སྣང་བ་མ་དག་པའི་གཞན་གྱི་དབང་གི་
ངོ་བོ་ཉིད་རྣམ་པར་ལོག་པ་ན། ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་ལས་རྣམ་པར་གྲོལ་ཞིང་འཁོར་
འདས་ཀྱི་ཆོས་ཐམས་ཅད་ལ་དབང་སྒྱུར་བ་ཉེ་བར་གནས་པ། ཀུན་ནས་ཉོན་མོངས་པའི་ཆ་ལོག་པའི་ཕྱིར། རྣམ་
པར་བྱང་བའི་ཆར་གཏོགས་པའི་དག་པ་གཞན་གྱི་དབང་གི་ངོ་བོ་ཉིད་དུ་གནས་གྱུར་པའི་ཕྱིར་རོ་ཞེས་སོ། །བཤད་
པའི་རྒྱུད་ཕྱི་མ་ལས། རང་གི་ངོ་བོ་ཡོངས་སུ་གྱུར་པ་སོགས་ཀྱི་དོན་ནི། སྤངས་པ་གནས་གྱུར་པ་མ་ཡིན་
གྱི། རང་གི་ངོ་བོ་གནས་ཡོངས་སུ་གྱུར་པ་ཞེས་པ་ནས་ཡོངས་སུ་གྱུར་པའི་བར་དང་། གང་གིས་འགྱུར་ན་བདག་
མེད་པའི་ཏིང་ངེ་འཛིན་གྱི་སྒོམ་པས། གང་དུ་གྱུར་ན་ཀུན་གཞི་མེ་ལོང་ལྟ་བུ་དང་། ཉོན་ཡིད་མཉམ་ཉིད་
དང༌། ཡིད་ཀྱི་རྣམ་ཤེས་སོ་སོར་རྟོག་པ་དང་། སྒོ་ལྔའི་རྣམ་ཤེས་བྱ་བ་ནན་ཏན་གྱི་རང་བཞིན་ལ་གནས་ནས་ཐ་
མལ་གྱི་ཚོགས་བརྒྱད་ལྡོག་པར་འགྱུར་ཞེས་སོ། །སློབ་དཔོན་ཙནྡྲ་གོ་མིས་སངས་རྒྱས་སའི་བསྟན་བཅོས་
ལས། ཀུན་གཞིའི་རྣམ་ཤེས་གང་ཡིན་པ་སོགས་ཀྱི་དོན་ནི། ཀུན་གཞིའི་རྣམ་ཤེས་གང་ཡིན་པ་དེ་ནི་མེ་ལོང་ཡེ་
ཤེས་སུ་གནས་གྱུར་རོ། །མེ་ལོང་ལྟ་བུའི་ཡེ་ཤེས་དེ་ཡང་ཆོས་ཀྱི་དབྱིངས་ཉིད་ཤིན་ཏུ་རྣམ་པར་དག་པའི་ངོ་བོ་ཉིད་
དུ་འགའ་ཞིག་འདོད་དོ། །ཉོན་མོངས་པ་ཅན་གྱི་ཡིད་གནས་གྱུར་པ་མཉམ་པ་ཉིད་ཀྱི་ཡེ་ཤེས་སུ་གནས་གྱུར་པར་
འདོད་དོ། །སོ་སོར་རྟོག་པའི་ཡེ་ཤེས་ནི་ཡིད་ཀྱི་རྣམ་པར་ཤེས་པ་གནས་གྱུར་པ་དེ་ཉིད་དོ། །མཉམ་པ་ཉིད་དང་སོ་
སོར་རྟོག་པའི་ཡེ་ཤེས་དེ་དག་ལོངས་སྤྱོད་རྫོགས་པའི་སྐུ་སྟེ། ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་པར་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
265
བསྟན་པའི་ཕྱིར་དང་། བྱང་ཆུབ་སེམས་དཔའ་ཆེན་པོ་ས་བཅུ་ལ་བཞུགས་པ་རྣམས་ཆོས་ལ་རྫོགས་པར་ལོངས་
སྤྱོད་པར་བྱ་བ་ཡིན་པའི་ཕྱིར་རོ། །ཁ་ཅིག་ནི་མེ་ལོང་ལྟ་བུའི་ཡེ་ཤེས་ཀྱང་ལོངས་སྤྱོད་རྫོགས་པའི་སྐུ་རུ་འདོད་
དོ། །མེ་ལོང་ལྟ་བུའི་ཡེ་ཤེས་དེའང་ལོངས་སྤྱོད་རྫོགས་པའི་སྐུ་དེའི་རྒྱུ་ཡིན་པ་ཉིད་ཀྱི་རྒྱུའི་མིང་གིས་འབྲས་བུ་ལ་
ཉེ་བར་བཏགས་པ་ཡིན་ལ། དེ་བཞིན་དུ་གཞན་མཉམ་པ་ཉིད་དང་། སོ་སོར་རྟོག་པ་ལ་བཏགས་པའང་རྒྱུ་ཡི་མིང་
གིས་སོ། །དབང་པོ་ལྔ་ཡི་རྣམ་ཤེས་གཞན་དེ་ནི་གཟུགས་ནས་རེག་བྱའི་བར་གྱི་དོན་ཀུན་ཡོངས་སུ་འཛིན་པའི་
ཕྱིར། དེ་གནས་གྱུར་པ་ཐོབ་ནས་སེམས་ཅན་ཀུན་གྱི་དོན་དུ་དེ་ནི་སེམས་ཅན་གྱི་དོན་སྒྲུབ་པར་བྱེད་པའི་བྱ་བ་གྲུབ་
པའི་ཡེ་ཤེས་ཙམ་ཉིད་ཐོབ་བོ། །བྱ་བ་གྲུབ་པའི་ཡེ་ཤེས་དེ་ཡང་ཡང་ཡང་སྤྲུལ་པ་སྟོན་པས་རྟག་པར་ཞེས་བྱ་
སྟེ། ཡང་ཡང་ཟས་བྱིན་པ་ལ་རྟག་ཏུ་བྱིན་ཞེས་པ་ལྟ་བུའོ། །ཡུལ་འཇིག་རྟེན་གྱི་ཁམས་ཐམས་ཅད་དུ་གདུལ་བྱ་
འདུལ་བའི་དུས་ལ་བབ་པའི་དུས་ཇི་ལྟ་བ་དང་། གདུལ་བྱའི་བསམ་པ་ཇི་ལྟ་བར་སྤྲུལ་པ་སྟོན་པའི་ཕྱིར་ན་སྤྲུལ་པའི་
ཡིན་ནོ། །འགའ་ཞིག་གིས་ཉོན་ཡིད་གནས་གྱུར་པ་མཉམ་ཉིད་ཡེ་ཤེས་དང་། ཡིད་ཤེས་གནས་གྱུར་པ་སོ་སོར་
རྟོག་པའི་ཡེ་ཤེས་ཉིད་ལ་སྤྲུལ་པའི་སྐུ་དེར་ནི་རྟོགས་པ་སྟེ། དབང་པོ་ལྔའི་རྣམ་ཤེས་གང་གནས་གྱུར་པའི་བྱ་གྲུབ་
ཡེ་ཤེས་དེ་ནི་ལོངས་སྤྱོད་རྫོགས་སྐུར་འདོད་དོ་ཞེས་སོ། །གུར་ལེའུ་བཅུ་བཞི་པ་ལས། ཇི་སྐད་དུ་སངས་རྒྱས་
ཉིད་དེ་ཅི་ལགས་སོགས་ཀྱི་དོན་ནི། ཇི་སྐད་དུ་སངས་རྒྱས་ཉིད་དེ་ཅི་ལགས། ཇི་ལྟ་བ་དང་ཇི་སྙེད་པ་ལ་མཁས་
པའི་རྣམ་པ་ཐམས་ཅད་མཁྱེན་པའོ། །དེ་ཅི་ལགས། ལུས་ཅན་ཡིན་ནམ་ཞེ་ན། རྣམ་མཁྱེན་འདི་ནི་ཁྱོད་ཀྱིས་
དྲིས་པ་ཇི་བཞིན་དུ་ལུས་ཅན་དུ་བདེན་པའོ། །དེ་རྒྱུ་ཅིའི་སླད་དུ་ཞེ་ན། རྡོ་རྗེ་འཛིན་པས་བཀའ་སྩལ་པ། འདི་ལྟར་
རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་ང་ནི་མཚན་བཟང་པོ་སུམ་ཅུ་རྩ་གཉིས་དང་ལྡན་ཞིང་དཔེ་བྱད་བཟང་པོ་
བརྒྱད་ཅུས་བརྒྱན་པའོ། །དེ་ཅིའི་ཕྱིར་ཞེ་ན། ཐ་མལ་པའི་གཟུགས་དང་མི་འདྲ་བའི་ཕྱིར་ལམ་གྱི་དུས་སུ་བསྐྱེད་
རིམ་བསྒོམས་པས་བསྒྲུབ་པར་བྱ་བ་ཡིན་ནོ། །ཕྱག་ན་རྡོ་རྗེས་གསོལ་པ། ཅི་མཚན་དང་དཔེ་བྱད་དང་ལྡན་པའི་སྐུ་
ལྟ་བུའི་ཡེ་ཤེས་དེ་ཅི་ལགས། རྡོ་རྗེ་འཛིན་པས་བཀའ་རྩལ་པ། མེ་ལོང་གི་གཟུགས་བརྙན་ཡང་དག་པར་གྲུབ་པ་
མེད་པ་བཞིན་བདེན་པ་ཡང་མ་ཡིན་པ་དང༌། ཀུན་རྫོབ་ཏུ་སྣང་བ་མི་འགག་པས་བརྫུན་པ་ཡང་མ་ཡིན་པ་
དང་། དཔྱད་ན་ཐོག་མར་སྐྱེ་བའི་རྒྱུ་དང་བྲལ་བའི་ཕྱིར་རྒྱུ་མ་ཡིན་པ་དང་། རྒྱུ་དང་བྲལ་བས་སྐྱེ་བ་མ་ཡིན་པ་སྟེ་
དུ་བཞིན་གྱི་དཀྱིལ་འཁོར་སྣང་བ་ལྟར། ཡང་དག་པར་རྫོགས་པའི་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་
ཤེས་ལ་ཁམས་གསུམ་སྣོད་བཅུད་ཀྱིས་རྐྱེན་བྱས་ནས་གཟུགས་བརྙན་གྱི་ཚུལ་དུ་སྣང་བས་ཡེ་ཤེས་དང་ཁམས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
266
གསུམ་དབྱེར་མེད་པས་མེ་ལོང་གི་གཟུགས་བརྙན་བཞིན་སྣང་བས་ན་མེ་ལོང་ལྟ་བུ་དང་། ཇི་ལྟ་བ་དང་ཇི་སྙེད་པ་
ཐམས་ཅད་མཁྱེན་པས་སོ་སོར་རྟོག་པའི་ཡེ་ཤེས་ཏེ་དེ་བཞིན་གཤེགས་པས་ཤེས་བྱ་ཇི་སྙེད་པ་མི་མཁྱེན་པའང་མ་
ཡིན་ལ། ཇི་སྙེད་པ་མཁྱེན་པས་ཇི་ལྟ་བ་ལ་གནོད་པའང་མ་ཡིན་ནོ་ཞེས་སོ། །མདོ་སྡེ་རྒྱན་ལས། མེ་ལོང་ཡེ་
ཤེས་ང་ཡིར་མེད་སོགས་ཀྱི་དོན་ནི། མེ་ལོང་ལྟ་བུའི་ཡེ་ཤེས་ནི་དུས་རྟག་ཏུ་ང་ཡིར་འཛིན་པ་མེད་པ་དང་། བེམས་
རིག་གི་དངོས་པོ་ཐམས་ཅད་ཐག་ཉེ་རིང་གི་ཡུལ་གྱི་སྒོ་ནས་ཡོངས་སུ་མ་ཆད་པར་ཡུལ་ཐམས་ཅད་ལ་འཇུག་པ་
དང་། རྒྱུན་མི་ཆད་པར་འབྱུང་བའི་ཕྱིར་དུས་ཀྱི་སྒོ་ནས་རྟག་ཏུ་ལྡན་པ་དང་། རྟག་ཏུ་སྒྲིབ་པ་དང་བྲལ་བའི་ཕྱིར་
ཤེས་བྱ་ཀུན་ལ་མ་རྨོངས་པའང་ཡིན་ལ། ཡུལ་གྱི་རྣམ་པ་མེད་པའི་ཕྱིར་རྟག་ཏུ་ཡུལ་དེ་ལ་མངོན་དུ་ཕྱོགས་པའང་
མིན་ཞེས་གསུངས་ལ། རྗེ་བཙུན་རིན་པོ་ཆེའི་དགོངས་པ་ནི་གོང་དུ་བཤད་པ་དེའོ་ཞེས་སོ། །དུས་རྣམས་ཀུན་ཏུ་
བྱམས་པ་དང་སོགས་ཀྱི་དོན་ནི། དུས་རྣམས་ཀུན་ཏུ་བྱམས་པ་ཆེན་པོ་དང༌། ཐུགས་རྗེ་ཆེན་པོ་དག་དང་ལྡན་
ཞིང་། སེམས་ཅན་རྣམས་ལ་མོས་པ་ཇི་ལྟ་བ་བཞིན་དུ་སངས་རྒྱས་ཀྱི་སྐུ་ནི་ཉེ་བར་སྟོན་པ་ཡིན་ནོ་ཞེས་སོ། །སོ་
སོར་རྟོག་པའི་ཡེ་ཤེས་ནི་ཤེས་བྱའི་སྒྲིབ་པ་དང་བྲལ་བས་ཡུལ་རྣམ་བྱང་དང་ཀུན་ནས་ཉོན་མོངས་པའི་ཤེས་བྱ་ཀུན་
ལ་རྟག་ཏུ་མི་ཐོགས་ཤིང་། ཏིང་ངེ་འཛིན་དང་གཟུངས་ཀྱི་སྒོ་དཔག་ཏུ་མེད་པ་རྣམས་ཀྱི་འབྱུང་ཁུངས་སུ་གྱུར་པས་
གཏེར་དང་འདྲ་བ་ཁོ་ན་ཡིན་ལ། ཡེ་ཤེས་དེས་བྱང་ཆུབ་སེམས་དཔའི་འཁོར་གྱི་དཀྱིལ་འཁོར་རྣམས་སུ་ནི་ཟག་པ་
མེད་པའི་ཆོས་ཀྱི་འབྱོར་པ་ཐམས་ཅད་སྟོན་པར་མཛད་ཅིང་། གདུལ་བྱ་བདེན་པ་གཉིས་ཀྱི་དོན་ལ་ཐེ་ཚོམ་ཟ་བ་
ཐམས་ཅད་ཀྱི་ཐེ་ཚོམ་གཅོད་པར་མཛད་པའི་ཆོས་ཆེན་པོའི་ཆར་ནི་རབ་ཏུ་འབེབས་པའོ་ཞེས་སོ། །ཙནྡྲ་གོ་
མིས། འགའ་ཞིག་དེ་བཞིན་ཉིད་དམིགས་སོགས་ཀྱི་དོན་ནི། འགའ་ཞིག་དེ་བཞིན་ཉིད་ཇི་ལྟ་བ་ལ་དམིགས་པ་དེ་
མེ་ལོང་ལྟ་བུའི་ཡེ་ཤེས་དག་ཏུ་འདོད་ལ། གཞན་དག་མེ་ལོང་ལྟ་བུའི་ཡེ་ཤེས་དེ་ཤེས་བྱའི་དོན་ཀུན་གྱི་རྣམ་པ་
མངོན་སུམ་དུ་མཁྱེན་པའི་ཡི་ཤེས་བྱའི་དོན་ཀུན་གྱི་སྤྱོད་ཡུལ་ཅན་དུ་འདོད་དོ། །མཉམ་པ་ཉིད་ཀྱི་ཡེ་ཤེས་གང་ཡིན་
པ་དེ་ནི། ཡུལ་དེ་བཞིན་ཉིད་ལ་དམིགས་པའི་ཡུལ་ཅན་ཡིན་ལ། བྱ་བ་གྲུབ་པའི་ཡེ་ཤེས་ནི་ཡུལ་དྲུག་ལ་དམིགས་
པའི་དགོས་དོན་རྣམ་པ་དྲུག་གི་ཡུལ་ཅན་དུ་འདོད། ཡུལ་ཐམས་ཅད་དུ་ནི་དུས་ཐམས་ཅད་ཉིད་བྱ་བ་གྲུབ་པའི་རྣམ་
ཤེས་འདི་ནི་སྤྲུལ་པ་སྣ་ཚོགས་སྟོན་པ་ལ་ནུས་པ་ཀུན་དང་ལྡན་ནོ་ཞེས་སོ། །ཐེག་བསྡུས་ལས། སྤངས་པ་ནི་མི་
གནས་པའི་མྱ་ངན་ལས་འདས་པ་སོགས་ཀྱི་དོན་ནི། ཐེག་པ་ཆེན་པོ་རྣམས་ས་བཅུས་ཁྱད་པར་དུ་འཕགས་པའི་ཡ་
རྒྱལ་སྤངས་པ་ཕུན་སུམ་ཚོགས་པ་ནི། འཇིག་རྟེན་པ་ལྟར་འཁོར་བ་ལ་མི་གནས། ཉན་རང་ལྟར་མྱང་འདས་ལ་
མི་གནས་པས་མི་གནས་པའི་མྱ་ངན་ལས་འདས་པ་གང་ཡིན་པ་དེའོ། །མྱང་འདས་དེའི་མཚན་ཉིད་ནི། ཉོན་
མོངས་པ་ཡོངས་སུ་བཏང་བ་སྟེ། སྤངས་པས་དེའི་ནུས་པ་རང་དབང་མེད་པར་འཁོར་བར་སྐྱེ་བ་ལ་གནོད་པའི་
ཕྱིར་འཁོར་བའི་མཐའ་ལ་མི་གནས་ཏེ། ཤེས་རབ་ཁྱད་པར་ཅན་དང་ལྡན་པས་ཉོན་མོངས་པའི་སྐབས་མི་འབྱེད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
267
པའི་ཕྱིར་རོ། །དང་བཅས་པ་ཞེས་སྙིང་རྗེ་ཆེན་པོ་དང་ལྡན་པས་འཁོར་བ་ཡོངས་སུ་མི་གཏོང་བའི་གནས་ཏེ་གནས་
གྱུར་པས་མྱ་ངན་ལས་འདས་པའི་མཐའ་ལ་མི་གནས་པའོ་ཞེས་སོ། །སམྦུ་ཊའི་བརྟག་པ་བཅུ་པའི་གསུམ་པ་
ལས། རིག་མའི་སྐྱེས་བུ་གྲུབ་པ་ནི་སོགས་ཀྱི་དོན་ནི། རིག་མའི་སྐྱེས་བུ་གྲུབ་པ་ནི་ལོངས་སྤྱོད་རྫོགས་པའི་སྐུ་སྟེ་
བདེ་བ་ཆེན་པོའི་སྐུའོ། །ཆོས་ཀྱི་སྐུ་དེ་གང་གི་ཡང་ངོར་མ་གྲུབ་པས་གང་དུ་ཡང་མི་འགྲོ། གནས་པ་ཐམས་ཅད་
དང་བྲལ་བས་གང་དུའང་མི་གནས་རྡོ་རྗེའི་སྐུ་སྟེ་ཐོག་མ་དང་མཐའ་མ་དང་དབུས་དང་བྲལ་བས་དུས་གསུམ་རོ་
གཅིག་པའོ། །གཉིས་སུ་མེད་པ་ནི་མཚན་ཉིད་ཐམས་ཅད་ཀྱི་གཙོ་བོ་སྟེ། མཁའ་མཉམ་རྣམ་རྟོག་ལས་གྲོལ་
བ། །འདི་ནི་གཉིས་སུ་མེད་པར་བརྗོད། །ཅེས་སོ། །གནས་གསུམ་དུ་སྣང་བ་ནི་ཐོག་མཐའ་དང་བྲལ་བས་ཀུན་
ཏུ་ཁྱབ་པའོ། །ཐམས་ཅད་དུ་སོན་པ་ནི་གང་དུ་ཡང་མི་འགྲོ་བ་སྟེ་ཀུན་ཏུ་འགྲོ་བའི་ངོ་བོས་སོ། །ཡེ་ཤེས་ཀྱི་སྐུ་
སྟོབས་དང་ལྡན་པས་ཐམས་ཅད་མཁྱེན་པ། ཐམས་ཅད་པ་ནི་ཀུན་ཏུ་འགྲོ་བའི་དབང་ཕྱུག་སེམས་ཅན་ཐམས་ཅད་
ཀྱི་བསམ་པ་ཡོངས་སུ་འགེངས་པས་ཐམས་ཅད་ཀྱི་དོན་ཐམས་ཅད་རང་བཞིན་ཆོས་སྐུའི་དབང་དུ་བྱས་ནས་སེམས་
ཅན་ཐམས་ཅད་ཀྱི་སེམས་ལ་གནས་པ། རང་བཞིན་ཆོས་སྐུ་དེ་མངོན་དུ་གྱུར་པས་སྐྱོན་ནམ་སྡིག་པ་ཐམས་ཅད་
ལས་རྣམ་པར་གྲོལ་བ། མཚན་དཔེ་ལ་སོགས་པའི་ཡོན་ཏན་ཐམས་ཅད་ཀྱིས་བརྒྱན་པར་བྱས་པ། ཆེ་བའི་ཡོན་
ཏན་ཐམས་ཅད་དང་ལྡན་པ། རྣམ་པར་རྟོག་པ་ཐམས་ཅད་ཞི་བ། གང་དང་ཡང་མཉམ་པ་མེད་པ། མི་འགྱུར་
བས་རྟག་པར་བརྗོད་པ་སྟེ། །རང་བཞིན་དང་ནི་རྒྱུན་མི་ཆད། །རྒྱུན་གྱིས་དེ་དག་རྟག་པ་ཡིན། །ཞེས་སོ། །
སེམས་ཅན་ཐམས་ཅད་ཀྱི་མགོན་དུ་གྱུར་པས་མགོན་པོ། འགྲོ་བ་ཐམས་ཅད་ཀྱི་སྐྱབས་སུ་གྱུར་པས་སྐྱོབ་
པ། ཀུན་ཏུ་རྣམ་པར་རྟོག་པ་ཐམས་ཅད་སྤངས་པ། ཁམས་གསུམ་ལས་འདས་པས་དབྱིབས་དང་ཁ་དོག་དང་
བྲལ་བ། ཡུལ་དུ་བྱས་པའི་ཚུལ་གྱིས་མཁྱེན་པར་བྱར་མེད་པས་རྒྱལ་བའི་སྤྱོད་ཡུལ་མ་ཡིན་པ། མཆོག་ཏུ་གྱུར་
པས་རྒྱལ་པོ། རྣམ་པར་རྟོག་པས་ཕྱེད་པར་དཀའ་བས་རྡོ་རྗེ། ཡེ་ཤེས་ཀྱིས་བསིལ་བར་གྱུར་པས་ཉོན་མོངས་པའི་
གདུང་བ་གྲོལ་བའི་ཕྱིར་ཟླ་བ། དོགས་པའམ་འཇིགས་པ་མེད་པའི་ཕྱིར་སེང་གེ ཚད་གཟུང་དུ་མེད་པས་གཏིང་
དཔག་དཀའ་བའི་ཕྱིར་ཆུ་ཡི་ཕུང་པོའོ། །དེ་དག་ཀྱང་མདོར་བསྡུ་ན། ཉི་ཤུ་རྩ་དྲུག་ལས། ཤེས་རབ་གཙོ་བོར་
གྱུར་པ་དང་པོ་གསུམ་དང་བཞི་པ། ཐབས་གཙོ་བོར་གྱུར་པ་ལྔ་པ་ནས་བཟུང་སྟེ་དགུ་དང་། མཉམ་པ་མེད་པ་
དང་། མགོན་པོ་སྐྱོབ་པ་སེང་གེ་སྟེ་བཅུ་གསུམ་དང་། གཉིས་སུ་མེད་པ་གཙོ་བོར་གྱུར་པ་ནི་གཉིས་སུ་མེད་
པ། རྟག་པར་བརྗོད་པ། ཀུན་ཏུ་རྟོག་པ་སྤངས་པ་ཞེས་པ་མན་ཆད་དགུ་ཡིན་ནོ་ཞེས་གསུངས་ལ། འདི་གལ་ཆེ་
བར་འདུག་པས་བྲིས་སོ། །དེ་ལྟར་ཡོན་ཏན་ཐམས་ཅད་འབྱུང་བས་རིན་པོ་ཆེ་ལྟ་བུ་དང་། ཚད་མེད་པའི་ཕྱིར་ནམ་
མཁའ་ལྟ་བུ་ཞེས་བྱ་བ་ལ་སོགས་པ་དཔེ་སྣ་ཚོགས་པ་རྣམས་ཀྱིས་རྣལ་འབྱོར་པ་རྣམས་ཀྱིས་དཔེར་བྱའོ་ཞེས་སོ། །
ཡེ་ཤེས་གྲུབ་པ་ལས། ཁྱབ་དང་རྡོ་རྗེའི་སྐུ་ཉིད་དང་སོགས་ཀྱི་དོན་ནི། ཡང་དག་པའི་ཡེ་ཤེས་དེ་གཟུགས་ཅན་མ་



268
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཡིན་པས་བརྟན་གཡོའི་དངོས་པོ་ཐམས་ཅད་ལ་ཁྱབ་པ་དང་། དེའི་ཕྱིར་འཇིག་པ་མེད་པས་རྡོ་རྗེའི་སྐུ་ཉིད་དང་དེ་
ཉིད་ཀྱི་ཕྱིར་འགྱུར་བ་ཐམས་ཅད་དང་བྲལ་བས་འགྱུར་བ་མེད་པ་ཉིད་དང་ནི། ཕྱིན་ཅི་ལོག་ཐམས་ཅད་དང་བྲལ་
བས་ཡང་དག་པའི་ཡེ་ཤེས། རིག་པ་ལས་ཤེས་བྱའི་ཡུལ་ཐམས་ཅད་མཁྱེན་པས་ཀུན་མཁྱེན་ཉིད་ནི་དེ་བཞིན་
གཤེགས་པས་འདོད་ཅེས་སོ། །རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ་སོགས་ཀྱི་དོན་ནི། ཐོག་
མཐའ་དབུས་གསུམ་དང་བྲལ་བས་འདུས་མ་བྱས་ཤིང་། སྤྲོས་པ་དང་རྣམ་རྟོག་ཞི་བའི་ཆོས་སྐུའི་ངོ་བོ་ཡིན་པས་
ལྷུན་གྱིས་གྲུབ། སངས་རྒྱས་ཉིད་ཀྱི་རང་བྱུང་ཡེ་ཤེས་ཀྱིས་རྟོགས་པས་གཞན་གྱི་རྐྱེན་གྱིས་རྟོགས་པ་མིན་པ། དེ་
ལྟ་བུའི་ཡུལ་དེ་རྣམས་རང་བྱུང་ཡེ་ཤེས་ཀྱིས་བརྗོད་དུ་མེད་པའི་རང་བཞིན་དུ་རྟོགས་པས་མཁྱེན་པ་དང་། དེ་དག་
མ་རྟོགས་པ་རྣམས་ཀྱིས་རྟོགས་པའི་དོན་དུ་འཇིག་རྟེན་ལས་འདས་པའི་ལམ་སྟོན་པས་བརྩེ་བ་དང་། དེ་ལྟ་བུའི་
མཁྱེན་བརྩེས་སྡུག་བསྔལ་གྱི་མྱུ་གུ་གཅོད་པས་རལ་གྲི་ལྟ་བུ་དང་། ལྟ་བ་དང་ཐེ་ཚོམ་གྱིས་བསྡུས་པའི་མཐོང་སྤང་
ནགས་ཐིབས་པོས་བསྐོར་བ་ལྟ་བུའི་རྩིག་པ་འཇིག་པར་བྱེད་པས་རྡོ་རྗེ་ལྟ་བུ་སྟེ་དེ་གཉིས་ནི་ནུས་པར་ལྡན། ཡོན་
ཏན་དང་པོ་གསུམ་མམ་བཞི་ནི་རང་དོན་ཕུན་ཚོགས། ཕྱི་མ་གསུམ་མམ་གཉིས་ནི་གཞན་དོན་ཕུན་སུམ་ཚོགས་པ་
ཡིན་པས་ན་དོན་གཉིས་ལྡན་པ་སངས་རྒྱས་ཉིད་ཅེས་སོ། །གུར་ལེའུ་བརྒྱད་པ་ལས། འདི་ནི་རང་བྱུང་བཅོམ་ལྡན་
འདས་སོགས་ཀྱི་དོན་ནི། རྡོ་རྗེ་འཆང་འདི་རང་བྱུང་ཡེ་ཤེས་ཀྱི་སྐུ་ཡིན་པས་རང་བྱུང་། དབང་ཕྱུག་ལ་སོགས་
པའི་ཡོན་ཏན་དྲུག་དང་ལྡན་པས་བཅོམ་ལྡན་འདས། ཆོས་ཀྱི་སྐུ་དེ་གཟུགས་ཀྱི་སྐུའི་རྣམ་པས་འཇིག་རྟེན་གྱི་
ཁམས་ཐ་དད་དུ་མ་རྣམས་སུ་ལ་ལར་ཐེག་པ་ཆེ་ཆུང་གི་ཆོས་ཀྱི་འཁོར་ལོ་བསྐོར་བ་དང༌། ལ་ལར་རྒྱལ་པོ་ལ་
སོགས་པའི་རིགས་སུ་འཁྲུངས་པ་དང་། ལ་ལར་བྱང་ཆུབ་ཏུ་སངས་རྒྱས་པར་བྱེད་པ་དང༌། དེ་བཞིན་དུ་ནི་ལ་
ལར་སུམ་ཅུ་རྩ་གསུམ་པའི་ལྷའི་གནས་སུ་གཤེགས་པའམ་དགའ་ལྡན་གྱི་གནས་ན་བཞུགས་པ་དང་། ལ་ལར་
བཙུན་མོའི་ཚོགས་སྤངས་ནས་ཁྱིམ་ནས་ངེས་པར་འབྱུང་བར་བྱེད་པ་དང་
། ལ་ལར་དཀའ་ཐུབ་མཛད་པའི་གནས་
རྣམས་དང་། ལ་ལར་ཡུམ་གྱི་ལྷུམས་སུ་འཇུག་ཅིང་སྐྱེ་བ་ཡོངས་སུ་ལེན་པ་དང་། ལ་ལར་ཡོངས་སུ་མྱ་ངན་
ལས་འདས་པའི་ཚུལ་སྟོན་པ་སྟེ་གོ་རིམ་ངེས་མེད་དུ་གསུངས་པ་ཡིན་གྱི། འཇིག་རྟེན་ཀྱི་ཁམས་གཅིག་ཏུ་རིམ་པ་
བཞིན་སྟོན་པའི་དབང་དུ་མ་བྱས་སོ། །གདུལ་བྱའི་འཇིག་རྟེན་འདུལ་བའི་དུས་ལ་བབ་པར་མཐོང་ནས་ནི། རྡོ་རྗེ་
འཆང་འདི་ནི་གཟུགས་ནི་དུ་མར་སྤྲུལ་པར་བྱེད། སངས་རྒྱས་ཐུགས་རྗེ་ཆེན་པོས་སེམས་ཅན་གྱི་སྐྱབས་མཛད་པར་
བཞེད་པས། སངས་རྒྱས་རང་བཞིན་གཅིག་ཉིད་དཔེར་ན། གར་མཁན་གཅིག་ཉིད་ཆ་ལུགས་སྣ་ཚོགས་སུ་
བསྒྱུར་བ་ལྟར། རྫུ་འཕྲུལ་སྣ་ཚོགས་ཀྱིས་ནི་རོལ་པར་མཛད་དེ། དེ་ཡང་དམན་པའི་རི་བོང་དང་། སྟག་དང་
སེང་གེ་དང་གླང་པོ་ཆེ་རྣམས་ཀྱི་རིགས་སུ་ཡང་སྙིང་རྗེ་ཆེན་པོས་སེམས་ཅན་ལ་ཕན་པའི་སེམས་ཀྱིས་ནི། ཕྱག་རྒྱ་
ཆེན་པོ་མཆོག་གི་དངོས་གྲུབ་གྲུབ་པ་རྣམས་སྐྱེ་བར་འགྱུར་རོ། །བུད་མེད་སྒྱུ་མ་སྟེ་མ་རྒྱུད་ཀྱི་རྣལ་འབྱོར་མ་ཡི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
269
འཁོར་ལོ་སྤྲོས་པ་ཡིས་འདོད་ཆགས་ཅན་རྡོ་རྗེ་ཐེག་པའི་གདུལ་བྱ་ལ་ཆོས་གསུངས་སོ། །བུད་མེད་སྒྱུ་མ་རྣལ་
འབྱོར་མ་ཡི་འཁོར་ལོ་ནི་སངས་རྒྱས་ཉིད་དེ། དེས་ལས་དང་ཉོན་མོངས་པ་ལས་བྱུང་བའི་སྒྲ་མ་ཐམས་ཅད་སེལ་
བར་བྱེད་ཅིང་སྒྲིབ་བྲལ་དུ་སྦྱར་བར་བྱེད་དོ་ཞེས་སོ། །དེ་ཉིད་བསྡུས་པ་ལས། དཀྱིལ་འཁོར་མཐོང་བ་རྣམས་ཞེས་
སོགས་ཀྱི་དོན་ནི། འཇིག་རྟེན་གསུམ་རྒྱལ་གྱི་དུམ་བུར་ཁྱབ་འཇུག་ལ་སོགས་པས་དཀྱིལ་འཁོར་མཐོང་ཞིང་དབང་
བསྐུར་བ་རྣམས་ས་དང་པོ་ཕྱིར་མི་ལྡོག་པའི་ས་ལ་བཞག་པས་གྲུབ་པའི་ས་ལ་གཞག་གོ་ཞེས་སོ། །རྒྱུད་གསུམ་གྱི་
མངོན་པར་རྟོགས་པའི་སྐབས་སོ།། ༈ །།སམྦུ་ཊི་ལས། འདི་སྐད་ཅེས་བྱ་བའི་ཚིག་གི་ཕྲད་ནི་སོགས་ཀྱི་
དོན་ནི། རྒྱུད་ཀྱི་ཐོག་མར་སྡུད་པ་པོས་འདི་སྐད་ཅེས་བྱ་བའི་ཚིག་གི་ཕྲད་སྨོས་པ་ནི། མཇུག་ཏུ་དེ་སྐད་ཅེས་
གསུངས་ནས་ཞེས་བྱ་བའི་བར་གྱིས་རྒྱུད་ཀྱི་ཚོགས་ལ་སྙེགས་སོ་ཞེས་བརྗོད་དོ། །སམྦུ་ཊ་ལས། བདག་གི་ཞེས་
བྱ་བ་སོགས་ཀྱི་དོན་ནི། བདག་གི་ཞེས་བྱ་བ་ནི་སྡུད་པ་པོ་བདག་ཉིད་ཀྱིས་སོ། །ཐོས་པ་ཞེས་བྱ་བ་ནི་རྣ་བའི་ཡེ་
ཤེས་ཀྱིས་ཐོས་པ་ཡིན་གྱི། དོན་མངོན་དུ་གྱུར་པ་ནི་མ་ཡིན་ནོ། །དོན་མངོན་དུ་བྱུང་བའི་སྐྱོན་གང་
ལགས། བཀའ་སྩལ་པ། སྡད་པ་པོ་དང་འཆད་པར་བྱེད་པ་སྟོན་པ་དག་དབྱེར་མེད་པ་སྟེ་ཁྱད་པར་མེད་པར་
འགྱུར་ན། དེའང་མིན་ཏེ་གདུལ་བྱའི་ངོར་སྟོན་པ་ལས་ཐ་དད་པའི་སྡུད་པ་པོ་སྣང་བའི་ཕྱིར་རོ་ཞེས་སོ། །རྩེ་མོ་
ལས། ཉོན་མོངས་ལས་དང་དེ་བཞིན་སྐྱེ་སོགས་ཀྱི་དོན་ནི། རྟེན་འབྲེལ་བཅུ་གཉིས་ཀྱི་ནང་ནས་མ་རིག་པ་སྲེད་པ་
ལེན་པ་གསུམ་ནི་ཉོན་མོངས་པའི་ཀུན་ནས་ཉོན་མོངས་པ། འདུ་བྱེད་དང་སྲིད་པ་ནི་ལས་ཀྱི་ཀུན་ནས་ཉོན་མོངས་
པ། དེ་བཞིན་དུ་ལྷག་མ་རྣམས་ནི་སྐྱེ་བའི་ཀུན་ནས་ཉོན་མོངས་པ་སྟེ་གསུམ་དང༌། ཐར་བའི་གེགས་བྱེད་ཉོན་
མོངས་པའི་སྒྲིབ་པ་དང་། ཐམས་ཅད་མཁྱེན་པའི་གེགས་བྱེད་གཟུང་འཛིན་གྱི་རྣམ་རྟོག་ཤེས་བྱའི་སྒྲིབ་པ་
དང༌། དེ་བཞིན་དུ་མི་མཐུན་པའི་ཕྱོགས་ཀྱི་ཆོས་རྣམས་གང་ཟག་གང་གིས་མ་ལུས་པ་དེ་བཅོམ་པ་ནི་བཅོམ་ལྡན་
འདས་ཞེས་བརྗོད་དོ་ཞེས་སོ། །གསང་འདུས་ཀྱི་རྒྱུད་ཕྱི་མ་ལས། རིག་མའི་སྐྱེས་བུ་རྡོ་རྗེ་ཅན་སོགས་ཀྱི་དོན་
ནི། རིག་མའི་སྐྱེས་བུ་ཡང་ཡིན་ལ་སྐུ་གསུང་ཐུགས་ཡེ་ཤེས་རྡོ་རྗེ་དང་ལྡན་པས་རྡོ་རྗེ་ཅན་ཡང་ཡིན་པའི་ཡེ་ཤེས་
སེམས་དཔའི་ཐུགས་ཀའི་མཚན་མ་ལ་གནས་པའི་ཟླ་བ་བཞི་ལ་གནས་པའི་སྔགས་བཞི་ཡིས་ལོངས་སྤྱོད་བཞི་སྟེ་
ཡུམ་བཞི་དང་ཡང་དག་པར་ལྡན་པར་བདག་ཉིད་བསྒོམ་མོ། །གང་དུ་ན་སྐུ་གསུང་ཐུགས་གསུམ་དུ་དབྱེ་བ་རྣམ་
པར་དག་པ་ཡི། གྲུ་གསུམ་པའི་ཆོས་འབྱུང་གི་ནང་དུ་ཚུད་པའི་གཞལ་ཡས་ཁང་རྣམས་སུ་བསྒོམ་པར་བྱའོ་ཞེས་
སོ། །གཉིས་སུ་མེད་པ་རྣམ་པར་རྒྱལ་བའི་རྒྱུད་ལས། བྷ་ག་བཅོམ་ལྡན་སངས་རྒྱས་ཏེ་སོགས་ཀྱི་དོན་ནི། རྡོ་རྗེ་
སྙེམས་མ་ཤེར་ཕྱིན་གྱི་བདག་ཉིད་དེ་ཡི་དེ་ཁོ་ན་ཉིད་ནི་བྷ་ག་ཆོས་འབྱུང་དེ་ཤེར་ཕྱིན་དེ་ཡོངས་སུ་གྱུར་པ་ཡིན་པའི་
ཕྱིར་དང༌། དེ་ཡི་རང་བཞིན་ཡིན་པའི་ཕྱིར་རོ། །བཅོམ་ལྡན་འདས་ཀྱང་ཤེར་ཕྱིན་དེ་ཡི་རང་བཞིན་ཡིན་པའི་
ཕྱིར། བྷ་ག་ཉིད་བཅོམ་ལྡན་འདས་སངས་རྒྱས་ཡིན་ཏེ་དེས་ན་བྷ་ག་ཤེས་རབ་ཀྱི་ཕ་རོལ་ཏུ་ཕྱིན་པ་ལ་འདོད་ཅིང་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།།
270
ཆགས་པའི་བདེ་བ་དེ་སུན་མི་དབྱུང་ངོ༌། །གང་གཞན་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་རང་
བཞིན་གྱི་དམ་ཚིག་གསུམ་པོ་རྣམས་ཟུར་གསུམ་པའི་རྣམ་པའི་བྷ་ག་དེ་ཉིད་ཀྱི་ནི་ནང་དུ་འདུས་སོ་ཞེས་སོ། །
གསང་བ་གྲུབ་པ་ལས། འདི་སྐད་ཐོས་པའི་ཚིག་སོགས་ཀྱི་དོན་ནི། གསང་བ་འདུས་པའི་རྒྱུད་ཀྱི་དབུར། འདི་
སྐད་བདག་གིས་ཐོས་པ་ཞེས་བྱ་བའི་ཚིག་གང་དང་། རྡོ་རྗེ་བཙུན་མོའི་བྷ་ག་ལ་བཞུགས་སོ་ཞེས་བྱ་བའི་ཚིག་གང་
ཞིག་གནས་པ་དེ་ངེས་པའི་དོན་དུ་བྱས་ན་སྡུད་པ་པོས་ཕྱིས་བཀོད་པ་ནི་མ་ཡིན་གྱི། ཐུགས་ཀྱི་རྡོ་རྗེའི་བདག་ཉིད་རྡོ་
རྗེ་འཆང་ཆེན་པོ་ཉིད་ཀྱིས་མི་བསྐྱོད་པ་ལ་སོགས་པའི་འཁོར་གྱི་སངས་རྒྱས་ཀུན་ལ་བསྟན་པ་ཡིན་ཞེས་སོ། །སམྦུ་
ཊ་ལས། ཨེ་ནི་ས་རུ་ཤེས་པར་བྱ་སོགས་ཀྱི་དོན་ནི། ཨེ་ཝཾ་མ་ཡའི་ཡི་གེ་ཨེ་ནི་འབྱུང་བ་བཞི་ལས་ས་རུ་ཤེས་
པར་བྱ། ཕྱག་རྒྱ་བཞི་ལས་ལས་ཀྱི་ཕྱག་རྒྱ། ལྷ་མོ་བཞི་ལས་སྤྱན་མ་ཉིད། ཚད་མེད་བཞི་ལས་སྙིང་རྗེ་ཆེན་
མོ། ཕར་ཕྱིན་བཞི་ལས་ཐབས་ཆེན་མོ་ཞེས་བྱ་སྟེ་གཞན་རྣམས་འགྲེའོ། །རང་བཞིན་ཏེ་ཁ་དོག་སྣ་ཚོགས། རིན་
པོ་ཆེའི་རིགས་ཀྱི་སྤྱོད་ཡུལ་ཏེ། གནས་ལྟེ་བར་སྣ་ཚོགས་འདམ་སྐྱེས་ལ་འདབ་མ་དྲུག་ཅུ་རྩ་བཞི། ལུས་ཅན་
རྣམས་སྐྱེད་པ་དང་སྤྲུལ་པའི་གནས་ཡིན་པས་ལྟེ་བ་སྤྲུལ་པའི་འཁོར་ལོ་རྣམ་པར་གནས་སོ། །ཡི་གེ་བི་ནི་ཆུ་རུ་
ཤེས་པར་བྱ། །ཆོས་ཀྱི་ཕྱག་རྒྱ་མཱ་མ་ཀཱི། །བྱམས་པ་དང་ནི་སྨོན་ལམ་ཚུལ། །ལྷ་མོ་རྡོ་རྗེ་རིགས་གཙོ་མ། །
སྙིང་ག་ཆུ་སྐྱེས་འདབ་བརྒྱད་ལ། །འཁོར་འདས་ཀྱི་ཆོས་ཀུན་སེམས་ལས་བྱུང་ཞིང་དེ་ཡི་རྟེན་ཡིན་པས་སྙིང་ག་
ཆོས་ཀྱི་འཁོར་ལོར་ཡང་དག་པར་གནས་སོ། །ཡི་གེ་མ་ནི་མེ་རུ་བརྗོད་པ་སྟེ། །ཕྱག་རྒྱ་ཆེན་མོ་གོས་དཀར་
མོ། །དགའ་དང་སྟོབས་ཀྱི་རྣལ་འབྱོར་གྱིས། །ལྷ་མོ་པདྨའི་རིགས་འབྱུང་མ། ཞོག་མར་ཆུ་སྐྱེས་འདབ་བརྒྱད་
མ་གཉིས་ཏེ་བཅུ་དྲུག རོ་དྲུག་ལ་ལོངས་སྤྱོད་པས་མགྲིན་པ་ལོངས་སྤྱོད་ཀྱི་འཁོར་ལོར་རྣམ་པར་གནས་སོ། །ཡི་
གེ་ཡ་ནི་རླུང་གི་རང་བཞིན་ཏེ། ཉོན་མོངས་པ་རྣམ་རྟོག་གི་རྟ་རླུང་འགགས་པས་རྣམ་རྟོག་འགགས་པས་ན་ཉོན་
མོངས་པ་ཐམས་ཅད་རབ་ཏུ་འཇོམས་པར་བྱེད། དམ་ཚིག་ཕྱག་རྒྱ་ཆེན་མོར་ངེས། །ལྷ་མོ་ལས་ཀྱི་རིགས་གཙོ་
མ། །བཏང་སྙོམས་ཡེ་ཤེས་རྣལ་འབྱོར་གྱིས། །སྒྲོལ་མ་ལ་ཏཱ་རེའི་སྒྲ་ཡོད་ལ་དེ་ལ་ཏ་ར་བྱས་ན་སྒྲོལ་བ་སྟེ་འཁོར་
བ་ལས་སྒྲོལ་བ་མོ། འདམ་སྐྱེས་འདབ་མ་སུམ་ཅུ་གཉིས། བདེ་བའི་རྟེན་བྱང་སེམས་ཕལ་ཆེར་སྤྱི་བོ་ན་གནས་
པས་སྤྱི་བོ་བདེ་བ་ཆེན་པོའི་འཁོར་ལོ་ཆེན་པོར་གནས་སོ། །ཞེས་སོ། །ས་མ་ཡ་ནི་དུས་གསུམ་སྟེ་སོགས་ཀྱི་དོན་
ནི། དུས་ཀྱི་སྐད་དོད་ས་མ་ཡ་ཞེས་བྱ་བ་ནི་དུས་སུ་གསུངས་ཏེ། དུས་དེ་ནི་རྣམ་པ་གསུམ་དུ་བརྗོད་དོ། །དེ་གང་
ཡིན་ན། བདེ་བའི་དུས་དང༌། སྡུག་བསྔལ་གྱི་དུས་དང་། བདེ་སྡུག་གང་ཡང་མ་ཡིན་པ་བསམ་གྱི་མི་ཁྱབ་པའི་
དུས་ཉིད་དོ། །དེའང་བྱང་ཆུབ་ཀྱི་སེམས་གཡོན་ལ་ལ་ནས་འོ་མའི་རྒྱུན་ལྟར་རླུང་ནང་དུ་འཇུག་པའི་དུས་སུ་སྣ་བུག་
ཏུ་འོང་བ་ནི་བདེ་བའི་དུས་སུ་བརྗོད། མེ་འབར་བའི་ཟུག་གི་རླུང་ཕྱིར་འགྲོ་བའི་དུས་སུ་གཡས་ར་ས་ན་ནས་འགྲོ་བ་
ནི། སྡུག་བསྔལ་གྱི་དུས་ཀྱང་དེ་གཅིག་ཏུ་གྲགས་སོ། །འདིར་དུས་ནི་གསུམ་པ་འགྲོ་འོང་དང་མཚན་རྟོག་ཐམས་



དགསྨོན་སྐོར་གསུམ་གྱི་ཕུར་གཡུང་དོན་གསལ་བའི་ཉིམ།
ཅད་དང་བྲལ་བས་བསམ་གྱི་མི་ཁྱབ་པའི་དུས་སོ། །གཅིག་ནི་གསུམ་པ་དེའི་ཚེ་ཀུན་འདར་དུ་མངོན་དུ་བྱས་པས་
རྣམ་རྟོག་དང་ལྷན་ཅིག་མེད་པ་སྟེ་མི་གནས་པ་ཡིན་ནོ་ཞེས་སོ། །ཨེ་ནི་ཤེས་རབ་བརྗོད་པར་བྱ་སོགས་ཀྱི་དོན་
ནི། ཨེ་ནི་ཤེས་རབ་ཀྱི་པདྨར་བརྗོད་པར་བྱ་ཞིང་། ཐ་ནི་ཐབས་སྒྲུབ་པ་པོའི་རྡོ་རྗེར་བརྗོད་པ་དང་ལྡན་པ་
ཉིད། ཐབས་ཀྱི་བོ་གིས་རྣམ་པར་བརྒྱན་པ་དང་། ཤེས་རབཀྱི་ཨེ་ནི་ངེས་པར་མཛེས་པ་སྟེ་བདེ་བ་ཆེན་པོ་སྐྱེ་བར་
འགྱུར་རོ། །ཝཾ་དང་ཨེ་གཉིས་རིམ་པ་བཞིན་ཐབས་དང་ཤེས་རབ་ཀྱི་རང་བཞིན་གྱིས་ཝཾ་སྟེང་དང་ཨེ་འོག་ཏུ་
སྙོམས་པར་འཇུག་གོ །ཡང་ཨེ་ཉིད་དང་ནི་བོ་ཉིད་ཀཀྐོལཱ་བོཝ་ལ་ཟེར་བ་མ་ཟད་ཐབས་སྒྲུབ་པ་པོ་ལའང་ཨེ་ཝཾ་
གཉིས་དང༌། ཤེས་རབ་ཕྱག་རྒྱ་ལའང་མེ་ཝཾ་གཉིས་སུ་བརྗོད་པ་ཉིད་དོ་ཞེས་སོ། །དུས་ནི་བསམ་གྱིས་མི་ཁྱབ་
འགྱུར་སོགས་ཀྱི་དོན་ནི། དུས་ཞེས་བྱ་བ་ནི། བསམ་གྱིས་མི་ཁྱབ་པ་ལྷན་ཅིག་སྐྱེས་པའི་དུས་སུ་འགྱུར་
ལ། གཅིག་གི་དེའི་ཚེ་རྣམ་རྟོག་དང་ལྷན་ཅིག་ཏུ་མེད་པ་སྟེ་མི་གནས་པ་ཡིན་ནོ། །དེ་ལྟ་བུའི་ལྷན་སྐྱེས་དེ་ལ་
དགའ་བའི་དུས་ཀྱི་འདོད་ཆགས་མེད་ཅིང་། དགའ་བྲལ་གྱི་དུས་ཀྱི་ཆགས་བྲལ་མེད་མཆོག་དགའི་དུས་ཀྱི་དབུམ་
ལྷན་སྐྱེས་འདི་ལ་དམིགས་པར་མི་འགྱུར་རོ་ཞེས་སོ། །གང་ལ་གཙོ་བོ་སྤྱོད་གྱུར་པའི། །ཁྱིམ་ནི་བྷ་ག་ཞེས་སུ་
ཐགསུངས། །ཞེས་པའི་དོན་ནི། ལྟེ་བའི་གསང་བའི་པདྨ་གང་ལ་གཙོ་བོ་རང་བྱུང་ངམ་ལྷན་སྐྱེས་ཀྱི་ཡེ་ཤེས་སྤྱོད་
པར་འགདུར་པའི་ཁྱིམ་སྟེ་གནས་གཉིས་པོ་དེ་ནི་འཇོམས་པས་ན་ཕྲུ་གུ་ཞེས་གསུངས་སོ་ཞེས་སོ། །གསང་བ་གྲུབ་པ་
ལས། འདི་ཡི་སྡུད་པར་བྱེད་པ་སོགས་ཀྱི་དོན་ནི། གསང་བ་འདུས་པའི་རྒྱུད་འདི་ཡི་སྡུད་པར་བྱེད་པ་པོ་རྡོ་རྗེ་
ཆོས་ལ་སོགས་པ་གཞན་དག་ཡོད་པ་མ་ཡིན་ནོ་ཞེས་པདྨ་བཛྲ་བདག་ཉིད་འབའ་ཞིག་སྨྲ་བར་བྱེད་དོ། །འོ་ན་གང་
ཡིན་ན་རྒྱུད་མཛད་པ་པོ་ནི་ཐུགས་རྡོ་རྗེ་འཆང་ཡིན་ལ་དེ་བཞིན་དུ་གསུང་བ་པོའང་དེ། སྡུད་པ་པོའང་དེ་ཉིད་ཀ་ཡིན་
ནོ། །སམྦུ་ཊི་ལས། གཅིག་ཅེས་བྱ་བ་ནི་སོགས་ཀྱི་དོན་ནི། གཅིག་ཅེས་བྱ་བ་ནི་དུས་སྐད་ཅིག་མ་གཅིག་
ལའོ། །ཐོས་ཞེས་བྱ་བ་ནི་དོན་ལྷག་པར་སོན་པ་མངོན་སུམ་དུ་གྱུར་པ་སྟེ། དེས་ན་ཐོས་ཞེས་བྱ་བའི་ཚིག་འདི་ནི་
མཐར་ཐུག་ཏུ་བཤད་པའི་སྐབས་འདིར་རྣམ་པར་ཐར་པའི་སྒོ་བསམ་གྱིས་མི་ཁྱབ་པ་ལ་ལྷག་པར་མོས་པའི་ཏིང་དེ་
འཛིན་བརྙེས་པ་སྟེ་མངོན་སུམ་དུ་གྱུར་ཏོ་ཞེས་བྱ་བའི་དོན་ལ་སྙེགས་སོ་ཞེས་བྱ་བ་དང༌། ཡང་ཐོས་པ་ཞེས་བྱ་བའི་
ཚིག་འདི་གདུལ་བྱའི་སྐྱེ་བོ་དྲང་བའི་དོན་གྱི་དབང་དུ་བྱས་ནས་བཤད་པ་ཡིན་གྱི། ངེས་པའི་དོན་དུ་ན་འཆད་པ་པོ་
ཉིད་ཀ་སྡུད་པར་བྱེད་པའང་ཡིན་ཏེ། འཆད་པ་པོ་ང་བསྟན་པར་བྱ་བའི་ཆོས་ཀྱང་ང་། རང་གི་འཁོར་གྱི་ཚོགས་
ལྡན་ཉན་པ་པོའང་ང་ཡིན་ནོ། །འོ་ན་གཅིག་ཉིད་ཁོ་ན་བསྟན་བྱ་སྟོན་བྱེད་དུ་འགྱུར་སྙམ་པའི་དོགས་པ་བསུ་བ་དེ་དག་
ཐ་དད་ཀྱི་སྣང་བ་ལ་ཇི་ལྟར་འཚལ་བ་སྟེ་ཤེས་པར་བགྱི་ཞེ་ན། གཞན་གྱི་དོན་མཛད་པའི་གནས་སྐབས་གང་དུ་བདེ་
བ་ཆེན་པོའི་མགོན་པོ་རྡོ་རྗེ་འཛིན་པ་གཅིག་པུ་ཉིད། གར་གྱི་ཉམས་སོ་སོ་རང་རང་གི་ཡིད་ཀྱིས་འགྱུར་བའི་བྱེ་བྲག་
ལ་སྣ་ཚོགས་མཛད་པ་གཅིག་ཉིད་དུ་མར་སྣང་བའི་རོལ་ཞེས་བྱ་བས་གཞན་དོན་ལ་རོལ་པར་མཛད་པའོ་ཞེས་ལེགས་



272
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
པར་བཀའ་སྩལ་ཏོ་ཞེས་སོ། །གང་ཞིག་ལྕགས་ཀྱི་ཁམས་རྣམས་ནི་སོགས་ཀྱི་དོན་ནི། གང་ཞིག་སྲ་བ་ལྕགས་ཀྱི་
ཁམས་རྣམས་ནི་ངེས་པར་ས་སྟེང་ན་ཡོད་པའི་རིན་པོ་ཆེ་རྡོ་རྗེ་དེས་ངེས་པར་འཇོམས་པར་ནུས་ལ། རྡོ་རྗེ་དེ་ནི་
གཞན་གྱིས་གཞིག་ཅིང་གཞོམ་པར་མི་ནུས་སོ་ཞེས་སོ། །ཐམས་ཅད་གསང་བའི་རྒྱུད་ལས། རྒྱུ་ལ་འབྲས་བུས་
རྒྱས་གདབ་ཅིང་སོགས་ཀྱི་དོན་ནི། རྒྱ་རྡོ་རྗེ་འཛིན་པ་ལ་འབྲས་བུ་མི་བསྐྱོད་པ་ཡིས་རྒྱས་གདབ་ཅིང་སྟེ་མི་བསྐྱོད་པ་
ནི་བྱང་ཆུབ་ཀྱི་སེམས་ཀྱི་འབྲས་བུ་ཁོ་ནར་བྱུང་བའི་ཕྱིར་རོ། །འབྲས་བུ་མི་བསྐྱོད་པ་ལ་རྒྱ་རྡོ་རྗེ་འཛིན་པ་ཡིས་རྒྱས་
གདབ་པར་བྱ་སྟེ། མི་བསྐྱོད་པ་དེ་རྒྱུ་རྡོ་རྗེ་འཛིན་པའི་ངོ་བོ་བྱང་ཆུབ་ཀྱི་སེམས་ལས་བྱུང་བའི་ཕྱིར་རོ་ཞེས་དངོས་སུ་
བསྐྱེད་རིམ་ལ་སྦྱར་རོ། །གཞན་དུ་རྒྱས་གདབ་ཕྱིན་ཅི་ལོག་ཏུ་གྱུར་ན་བསྐལ་པ་བྱེ་བར་ནི་བསྒྲུབས་ཀྱང་དངོས་གྲུབ་
རྙེད་པར་མི་འགྱུར་རོ་ཞེས་སོ། །རྡོ་རྗེ་སྙིང་འགྲེལ་ལས། རྣལ་འབྱོར་མ་ནི་ཀུན་སྤྱོད་ཅིང་སོགས་ཀྱི་དོན་
ནི། རྒྱུད་གང་དུ་རྣལ་འབྱོར་མ་རྣམས་ནི་ཕྲིན་ལས་དང་བྱ་བ་ལ་ཀུན་ཏུ་སྤྱོད་ཅིང་། ཐབས་དཔའ་བོ་རྣམས་ནི་ཀུན་
ཏུ་མི་སྤྱོད་པར་ངེས་བར་གནས་པ་ནི་ཀུན་རྫོབ་དྲང་དོན་དུ་རྣལ་འབྱོར་མའི་རྒྱུད་དུ་བྱིས་པ་རྣམས་ལ་ང་ཡིས་
བསྟན། རྒྱུད་གང་དུ་ཕྲིན་ལས་དང་བྱ་བ་ལ་ཐབས་དཔའ་བོ་རྣམས་ནི་ཤས་ཆེར་ཀུན་ཏུ་སྤྱོད་ཅིང་། ཤེས་རབ་རྣལ་
འབྱོར་མ་རྣམས་མི་གཡོ་བར་གནས་པར་གྱུར་པ་དེ་ནི་ཀུན་རྫོབ་དྲང་དོན་དུ་ཐབས་ཀྱི་རྒྱུད་ཅེས་པ་གང་ཡིན་དེ་ནི་རྡོ་རྗེ་
འཆང་ང་ཡིས་བསྟན་ནོ། །ཤེས་རབ་ཐབས་ནི་སྙོམས་པར་འཇུག་པ་སྟེ་དབྱེར་མེད་པར་གྱུར་པས་ཀྱེའི་རྡོ་རྗེར་གྱུར་
པ་འདི་ནི་གདུལ་བྱའི་ངོ་བོར་ཡང་ཐབས་ཤེས་རབ་ཕྱོགས་གཅིག་པ་མིན་ལ། ངེས་པའི་དོན་གྱིས་ནི་གསང་བ་
འདུས་པ་དང་རྡོ་རྗེ་གདན་བཞི་ལ་སོགས་པ་ཀུན་ཕ་རྒྱུད་རྐྱང་པ་དང་། མ་རྒྱུད་རྐྱང་པ་མ་ཡིན་གྱི། ཤེས་རབ་
ཐབས་གཉིས་སུ་མེད་པའི་བདག་ཉིད་ཀྱི་རྒྱུད་ཅེས་སོ། །གསང་བ་གྲུབ་པ་ལས། དང་པོ་ཡི་གེ་དགོད་པར་བྱ་
སོགས་ཀྱི་དོན་ནི། གོང་མ་གོང་མའི་ལམ་གྱི་རིམ་པ་རྣམས་བསྒོམ་པར་བྱ་བ་རྣམ་པ་བཞིར་གསུངས་པའི་དང་པོ་
ཡི་གེ་འགོད་པ་སྟེ་མངོན་བྱང་ལྔ་ལས་ལྷ་བསྐྱེད་པར་བྱ་སྟེ་དེ་ལྟ་བུའི་བསྐྱེད་པའི་རིམ་པའི་རྣལ་འབྱོར་འདི་ནི་སེམས་
ཅན་དང་པོའི་ལས་ཅན་གྱི་གང་ཟག་རྣམས་གཞུག་པར་བྱ་བའི་ཕྱིར་རྒྱུད་ལས་དང་པོར་བསྟན་ཏོ་ཞེས་སོ། །བྱང་
ཆུབ་སེམས་འགྲེལ་ལས། བྱིས་པ་རྣམས་ནི་གཟུགས་ལ་ཆགས་སོགས་ཀྱི་དོན་ནི། བྱིས་པའི་མཚན་ཉིད་དང་
ལྡན་པས། བྱིས་པ་སྟེ་དེའང་ཉེས་པར་སེམས་པ་དང་། ཉེས་པར་སྨྲ་བ་དང་། ཉེས་པར་བྱེད་པའི་ལས་བྱེད་པ་སྟེ་
དེ་རྣམས་ནི་གཟུགས་མི་གཙང་བ་ལ་ཆགས་སོ། །བར་པ་བསམ་གཏན་དང་གཟུགས་མེད་པའི་སྙོམས་འཇུག་ཐོབ་
པ་རྣམས་ནི་མི་གཙང་བ་ལ། ཇི་ལྟར་གནས་པ་བཞིན་དུ་སྨོད་ཅིང་གཟུགས་ལ་འདོད་ཆགས་དང་བྲལ་བར་འགྱུར་
རོ། །མཁས་པ་གཟུགས་ཀྱི་རང་བཞིན་ངོ་བོ་མེད་པ་གཟུགས་བརྙན་བཞིན་དུ་ཁོང་དུ་ཆུད་པ་རྣམས་ཀྱིས་གཟུགས་
ཀྱི་དེ་ཁོ་ན་ཉིད་ཤེས་ནས་འཆིང་བ་ལས་ཡང་དག་པར་གྲོལ་བར་འགྱུར་རོ་ཞེས་སོ། །ཐབས་ཤེས་གཏན་ལ་དབབ་
པ་གྲུབ་པ་ལས། བྱིས་པ་འཁྲུལ་པའི་བདེན་མིན་པ་སོགས་ཀྱི་དོན་ནི། འཕགས་པས་ཟླས་དྲང་པའི་བྱིས་པ་སོ་སོ་



273
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
སྐྱེ་བོ་རྣམས་ཀྱིས་དོན་ལ་གཟུང་འཛིན་མ་གྲབ་པ་ལ་གཟུང་འཛིན་དུ་འཁྲུལ་པས་བདེན་པ་མིན་པ་ཕྱིན་ཅི་ལོག་གི་ཀུན་
ཏུ་རྟོགས་པ་ལས་བྱུང་བའི་ཁམས་གསུམ་པའི་དངོས་པོ་ཡང་དག་མིན་པའི་ཀུན་ཏུ་རྟོག་པའི་བདག་ཉིད་ཅན། དེ་ནི་
སྲིད་པ་འཁོར་བ་ཡིན་པར་མཁས་པས་བཤད་དོ་ཞེས་སོ། །ཟླ་གསང་ཐིག་ལེ་ལས། ཐོག་མཐའ་མེད་པའི་སེམས་
དཔའ་ནི་སོགས་ཀྱི་དོན་ནི། ཐོག་མ་སྐྱེ་བ། མཐའ་མ་འཇིག་པ། དེས་མཚོན་ནས་དབུས་སུ་གནས་པ་མེད་པའི་
སེམས་དཔའ་རང་བྱུང་གི་ཡེ་ཤེས་རྟོག་པའི་དྲི་མ་དང་བྲལ་བ་དེ་ནི། མི་ཤིགས་ཤིང་མི་ཆོད་པས་རྡོ་རྗེ། རང་གི་དེ་
ཁོ་ན་ཉིད་ཉམས་སུ་མྱོང་བས་ན་སེམས་དཔའ། བདེ་བ་ཆེན་པོའི་རོ་རྒྱས་པས་ཟག་མེད་ཀྱི་བདེ་བ་མཆོག་ཏུ་གྱུར་
པས་ན་བདེ་བའི་མཆོག་སྟེ། དེ་ཉིད་འཁོར་འདས་ཀྱི་དངོས་པོ་ཐམས་ཅད་ཀྱི་ཐམས་ཅད་ཀྱི་བདག་ཉིད་དུ་ཡང་དག་
པར་བཞུགས་སོ་ཞེས་སོ། །ཁ་སྦྱོར་ལས། དེ་ལ་ཨཱ་ལི་ཀཱ་ལི་འདྲེས་སོགས་ཀྱི་དོན་ནི། ལྟེ་བའི་ཨོཾ་དེ་ལས་ཕྱི་
སྐོར་ལ་ཨཱ་ལི་ཀཱ་ལི་འདྲེས་པར་བསྐོར་ཞིང་། ནང་སྐོར་ལ་ཨ་ཀ་སོགས་སྡེ་ཚན་བརྒྱད་ནི་རྣམ་པར་གནས་ལུས་
ཅན་རྣམས་ཀྱི་འདོད་པའི་དོན་ནི་སྔགས་ཡི་གེའི་གཟུགས་ཀྱིས་ཞི་བ་ལ་སོགས་པའི་ལས་ཀྱི་ཚོགས་ནི་བྱེད་པར་
འགྱུར་རོ་ཞེས་སོ། །རྩེ་མོ་ལས། ཨོཾ་ནི་ཅི་ཞིག་ཡིན་པར་བརྗོད་སོགས་ཀྱི་དོན་ནི། ཡི་གེ་ཨོཾ་ནི་རྒྱུ་མཚན་ཅི་ཞིག་
ཡིན་པར་བརྗོད་ཅེ་ན། ཕུལ་དུ་བྱུང་བས་མཆོག་སྟེ་མཆོག་གི་དངོས་གྲུབ་དང་། སའི་གཏེར་ལ་སོགས་པའི་ནོར་
སྟེར་ཞིང་། གཉིས་སུ་མེད་པའི་ཡེ་ཤེས་ཀྱི་དཔལ་དང༌། གཡང་སྟེ་ཕུན་སུམ་ཚོགས་པ་ཐམས་ཅད་ཀྱི་གཞིར་
གྱུར་པའི་བསོད་ནམས་དང་། དབང་ཕྱུག་ལ་སོགས་པའི་སྐལ་བ་བཟང་པོ་དང་རྣམ་པར་ལྡན་ཞིང་། དམ་བཅའ་
བའི་དོན་དང་། བཀྲ་ཤིས་པར་བྱེད་པའི་དོན་དང་། གདུལ་བྱའི་བསམ་པ་རྫོགས་པར་བྱེད་པ་ཡིད་བཞིན་གྱི་ནོར་བུ་
དང་འདྲ་བ་འཛིན་པའི་སྙིང་པོ་ཡིན་ནོ་ཞེས་སོ། །ཨ་ནི་ཡིག་འབྲུ་ཞེས་པའི་དོན་ནི། བརྗོད་པའི་ཨ་ནི་ཡི་གེ་ཐམས་
ཅད་ཀྱི་སྲོག་ཡིན་པས་ན་ཡིག་འབྲུ་ཀུན་གྱི་མཆོག བཟླས་པའམ་བསྒོམས་ན་དོན་ཆེན་པོ་འགྲུབ་པས་དོན་ཆེན་སྡེ་
ཚན་གྱི་ཡི་གེ་ཐམས་ཅད་འདྲེན་ཅིང་སྐྱེད་པར་བྱེད་དོ་ཞེས་སོ། །དོན་ཆེན་ཡི་གེ་དམ་པ་ཉིད་སོགས་ཀྱི་དོན་ནི། དོན་
ཆེན་པོ་འབྱུང་བ་རིན་ཆེན་འབྱུང་ལྡན་གྱི་ངོ་བོ་ཡིན་པའི་ཕྱིར། དོན་ཆེན་རྣམ་སྣང་གི་བདག་ཉིད་ཡིན་པས་ཡི་གེ་དམ་
པ་ཉིད་འབད་པ་ཆེན་པོས་བརྗོད་པས་ཁོང་ནས་འབྱུང་བ་སྟེ་ཡི་གེ་ཨ་ཡིན་ལ། དེ་ནི་ཆོས་ཐམས་ཅད་གདོད་མ་ནས་
སྐྱེ་བ་མེད་པར་སྟོན་པས་སྐྱེ་བ་མེད། རང་ཉིད་སྐྱེ་བ་མེད་པའི་ངོ་བོར་གྱུར་པས་ཚིག་ཏུ་བརྗོད་པ་སྤངས་པ་
སྟེ། འདིས་དོན་རྣམས་བརྗོད་པས་ན་བརྗོད་པ་སྟེ་སྒྲ་ཡིན་ལ། བརྗོད་པ་ཡང་ཡིན་ཀུན་ཡང་ཡིན་པས་བརྗོད་པ་ཀུན་
གྱི་སྟེ་དེ་རྣམས་ཀྱི་རྒྱུར་གྱུར་པ་རྣམས་ཀྱི་མཆོག་དང་གཙོ་བོ་འཇམ་དཔལ་ཡེ་ཤེས་སེམས་དཔའ་སྐྱེད་པར་བྱེད་པའོ་
ཞེས་སོ། །སྐྱེ་དང་བདེན་དང་དེ་བཞིན་ཡོད་སོགས་ཀྱི་དོན་ནི། འབྱུང་པོའི་སྒྲ་དོན་བདུན་ལ་འཇུག་སྟེ་སྐྱེ་བ་
དང༌། བདེན་པ་སྟེ་ཡང་དག་པ་དང་དེ་བཞིན་དུ་ཡོད་པ་དང༌། སེམས་ཅན་གནས་དང་། མི་མ་ཡིན་པ་
དང༌། ཅུང་ཟད་ལུས་ཏེ་འདུས་བྱས་དང་། ས་ལ་སོགས་པ་འབྱུང་བ་བཞི་ལ་འབྱུང་པོའི་སྒྲ་ནི་འཇུག་པར་མཁས་



274
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པས་རྟོགས་པར་བྱའོ་ཞེས་སོ། །གསང་བ་འདུས་པ་ལས། ཧཱུྃ་ནི་ཞེས་སོགས་ཀྱི་དོན་ནི། ཡི་གེ་ཧཱུྃ་ནི་སྐུ་དང་
གསུང་དང་ཐུགས་ཏེ་མི་བསྐྱོད་པའི་ངོ་བོ་ཉིད་ཀྱི་རྡོ་རྗེ་གསུམ་དང་ཐ་མི་དད་པས་ན་རྡོ་རྗེ་མི་ཕྱེད་གསུམ་གྱི་ཐུགས་
ཏེ། དེ་རྣལ་འབྱོར་པའི་རྒྱུད་ལ་སྐྱེད་པར་བྱེད་པས་ན་འབྱུང་བའོ་ཞེས་སོ། །ཡི་གེ་ཧཱུཾ་ནི་ཅི་ཡིན་བརྗོད་སོགས་ཀྱི་
དོན་ནི་ཡི་གེ་ཧཱུཾ་གི་དོན་ནི་ཅི་ཞིག་ཡིན་པར་བརྗོད་ཅེ་ན། དེའང་ཧ་ཡི་སྒྲ་ལས་དྲངས་ན་ཧ་ནི་འཇོམས་པ་སྟེ། སྔག་
བསྔལ་འཆོས་ཤིང་འཇོམས་པར་བྱེད་པ་དང་། སྲིད་པ་ཁམས་གསུམ་དུ་འཆིང་བའི་ཞགས་པ་ཉོན་མོངས་པ་
རྣམས་གཅོད་པར་བྱེད་པ་དང་། གདུག་པ་ཅན་གྱི་གདོན་ཐམས་ཅད་དངངས་ཤིང་གསོད་པར་བྱེད་པའི་ཡི་གེ་ཧཱུཾ་ནི་
མཆོག་ཏུ་དྲན་པར་བྱ་ཞེས་སོ། །སྡིག་དང་སྡུག་བསྔལ་འཇོམས་བྱེད་ཅིང་སོགས་ཀྱི་དོན་ནི། ཕཊ་ཀྱི་དོན་ནི་ཕོ་ཊ་
ཡ་དགས་པར་བྱེད་པའམ། ཕུ་ལིང་ཀ་འཁྲུགས་པར་བྱེད་པ་སྟེ་དོན་འཇོམས་པར་བྱེད་པ་ཡིན་པས་རྒྱུ་སྡིག་པ་དང་
འབྲས་བུ་སྡུག་བསྔལ་འཇོམས་པར་བྱེད་ཅིང་། ཟག་མེད་ཀྱི་བདེ་བ་དག་ནི་རང་རྒྱུད་ལ་འགུགས་པར་བྱེད་པའི་ཡི་
གེ་ཕཊ་ནི་འཇོམས་པར་བྱེད་པའི་སྒྲ་ཡིན་ཏེ། སྔོན་དབང་ཕྱུག་བཏུལ་བའི་དུས་སུ་གྲོགས་ཁྱབ་འཇུག་ལ་སོགས་པ་
བཅོམ་པ་བཞིན་ལུས་ངག་སེམས་ཀྱི་གྲོགས་མི་དགེ་བ་བཅུ་དང་བཅས་པ་འཇོམས་པར་བྱེད་དོ་ཞེས་སོ། །སྭཱ་ཧཱ་
ཞེས་བྱ་ཅི་ཡིན་བརྗོད་སོགས་ཀྱི་དོན་ནི། ཡི་གེ་སྭཱ་ཧཱ་ཞེས་བྱ་བའི་དོན་ནི་ཅི་ཞིག་ཡིན་པར་བརྗོད་ན། སའི་སྒྲ་ལས་
སརྦ་པཱ་པཾ་ཤཱནྟཾ་ཞེས་པས་སྡིག་པ་ཐམས་ཅད་ཞི་བར་བྱེད་ཅིང་། དེའི་གཉེན་པོ་ཟག་མེད་ཀྱི་དགེ་བའི་ཚོགས་ནི་
འཕེལ་བར་བྱེད། ཧཱའི་སྐུ་ལས་ཧ་ར་ན་འཕྲོག་པ་སྟེ་རྒྱུ་ལུས་ངག་ཡིད་གསུམ་གྱི་ཉེས་པ་བྱས་པ་ཐམས་ཅད་འཕྲོག་
པར་བྱེད་ཅིང་། ཧ་ན་འཇོམས་པ་སྟེ་འབྲས་བུ་འཁོར་བའི་སྡུག་བསྔལ་ཐམས་ཅད་འཇོམས་པར་བྱེད་པའི་མཆོག་གོ་
ཞེས་པའོ། །སངས་རྒྱས་རྣམས་ནི་ཐམས་ཅད་ཀྱི་སོགས་ཀྱི་དོན་ནི། སངས་རྒྱས་དེ་བཞིན་གཤེགས་པ་རྣམས་ནི་
ཐམས་ཅད་ཀྱི་སྤྱན་སྔར་རྡོ་རྗེ་གསང་བ་གསུམ་གྱི་གནས་རྡོ་རྗེ་འཆང་ཆེན་པོ་ལས་བྱུང་ཞིང་། དེའི་རིགས་ལས་
སྐྱེས་པའི་ཁམས་གསུམ་པ་ཀུན་གྱིས་ཕྱག་བྱས་པའི་རྡོ་རྗེ་སྟེ་དོར་དུ་མེད་པའི་དབང་བསྐུར་ཆེན་པོ་སྦྱིན་པར་བྱ་
ཡི། ཁྱོད་ཀྱིས་ཀྱང་འདི་ལ་ནན་ཏན་དུ་བསྒྲུབ་པར་བྱའོ་ཞེས་སློབ་མ་དབུགས་ཕྱུང་བ་ལས་བཤད་དོ་ཞེས་སོ། །
དབུ་མ་ལས། གཞན་ལས་ཤེས་མིན་ཞི་བ་དང་སོགས་ཀྱི་དོན་ནི། གཞན་ལས་ཤེས་པ་ཡོད་པ་མ་ཡིན་པས་ན་
ཤེས་མིན་རང་བཞིན་དང་བྲལ་བས་ཞི་བ་དང་། སྤྲོས་པ་སྟེ་དོན་རྣམས་སྤྲོ་བར་བྱེད་པའི་ངག་རྣམས་ཀྱི་མ་སྤྲོས་པ་
སྟེ་མ་བརྗོད་ཅིང་བརྗོད་བྱར་མ་གྲུབ་པའོ། །སེམས་ཀྱི་རྒྱུ་བ་དང་བྲལ་བས་རྣམ་པར་རྟོག་པ་མེད། འཁོར་འདས་
ལ་སོགས་པའི་ཆོས་ཐམས་ཅད་སྟོང་པ་ཉིད་དུ་ངོ་བོ་གཅིག་པའི་ཕྱིར་དོན་སོ་སོ་ཐ་དད་མིན་པ་དེ་ནི་དེ་ཁོ་ན་ཉིད་དོན་
དམ་པའི་མཚན་ཉིད་ཡིན་ནོ་ཞེས་སོ། །རྩེ་མོ་ལས། མགོན་དེས་ཡོངས་སུ་བཟུང་བ་སོགས་ཀྱི་དོན་ནི། མགོན་
པོ་རྣམ་སྣང་དེས་ཡོངས་སུ་བཟུང་བ་སྟེ་བདག་པོར་བྱས་པས་རྣམ་སྣང་དེའི་རིགས་ཀྱི་དཀྱིལ་འཁོར་དུ་གཞག་པ་
ཡིན་ནོ་ཞེས་སོ། །ཁ་སྦྱོར་ལས། གང་ཚེ་ལས་ཀྱིས་ལུས་བཅོམ་པ་སོགས་ཀྱི་དོན་ནི། གང་གི་ཚེ་གཉིས་མེད་ཀྱི་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
275
རྟོགས་པ་མཆོག་ཏུ་གྱུར་པ་དེའི་ཚེ། ཟག་པ་དང་བཅས་པའི་ལས་ཀྱི་འབྲས་བུའི་ལུས་བཅོམ་པ་འཇིགས་པ་
སྟེ། རྣལ་འབྱོར་པ་འབྲིང་གིས་ལུས་འདི་བོར་ནས་འཆི་བའི་དུས་སུ་བླ་མའི་མན་ངག་གི་བཟུང་སྟེ་བར་དོར་འབྲས་
བུ་འགྲུབ་ལ། མཆོག་གིས་ནི་ཟག་བཅས་ཀྱི་ལུས་འདི་ཉིད་བསྒྱུར་བ་ལ་བཅོམ་ཞེས་བྱ་སྟེ་རྒྱལ་པོ་ཨིནྡྲ་བྷ་ཏི་ལྟར་
ལུས་འདི་ཉིད་དབང་ཕྱུག་བརྒྱད་དང་ལྡན་པའི་སྐུ་གྲུབ་པ་སྟེ། དེ་ལྟ་བུ་དེའི་ཚེ་ལྷ་སྟེ་ལོངས་སྤྱོད་རྫོགས་པའི་སྐུ་རུ་
བསྒྱུར་བ་ཡིན་ནོ་ཞེས་སོ། །སྙོམ་དང་གཉིད་དང་འགྱོད་པ་དང་སོགས་ཀྱི་དོན་ནི། སེམས་ལས་སུ་མི་རུང་བའི་
བློད་བློད་བོར་གྱུར་པ་སྙོམ་པ་སྟེ་རྨུགས་པ་དང༌། འཇུག་པར་དབང་མེད་པ་སྡད་པའི་གཉིད་དང༌། སེམས་ཀྱིས་
ཡིད་ལ་གཙེས་པའི་འགྱོད་པ་དང་། སྡུག་པའི་མཚན་མའི་རྗེས་སུ་འཇུག་པའི་སེམས་རྣམ་པར་མ་ཞི་བ་རྒོད་པ་
དང༌། དཀོན་མཆོག་གསུམ་དང་བདེན་པ་རྣམས་ལ་ཡིད་གཉིས་ཟ་བ་ཐེ་ཚོམ་ཞེས་བྱ་བ་སྟེ་དེ་ལྟ་བུའི་སྒྲིབ་པ་ལྔ་
པོས་གནོད་པར་གྱུར་ན་སྐད་ཅིག་གིས་འཁོར་བར་ལྟུང་བའི་ཕྱིར། སངས་རྒྱས་དང་བྱང་ཆུབ་སེམས་དཔའ་རྣམས་
དེ་དག་བསྟེན་པར་མི་བཞེད་ཅིང་ཡོངས་སུ་སྤོང་བར་བཞེད་དོ་ཞེས་གསང་བ་གྲུབ་པ་ལས་སོ། །གུར་ལས། སློབ་
དཔོན་སྟོན་པར་གྱུར་པ་ནི་སོགས་ཀྱི་དོན་ནི། སློབ་དཔོན་ནི་འགྲོ་བའི་སྟོན་པར་གྱུར་པ་སྟེ། ཕྱོགས་བཅུར་བཞུགས་
པའི་སངས་རྒྱས་ཀུན་ཀྱིས་དུས་གསུམ་དུ་ཕྱག་དང་བསྙེན་བཀུར་མཛད་པ་བཞིན་དུ་བདག་ཅག་རྣམས་ཀྱིས་ཀྱང་
ཡང་དག་པའི་ཡེ་ཤེས་སྐྱེད་པར་བྱེད་པའི་ཕ་དང་མ་འདི་ཉིད་ཡིན་ལ། དེས་ན་དེ་ཡིད་ལ་བསམ་བཞིན་དུ་གུས་པར་
བྱ་སྟེ། དེ་ལྟར་བྱས་ན་རིགས་ལྔའི་དངོས་གྲུབ་བདེ་བླག་ཏུ་ཐོབ་པའི་ཕྱིར་རོ་ཞེས་སོ། །སློབ་དཔོན་ཨཱརྨ་དེ་
བས། བདག་བྱིན་རླབས་པའི་རིམ་གནས་པ་སོགས་ཀྱི་དོན་ནི། བདག་བྱིན་གྱིས་བརླབ་པ་སྒྱུ་ལུས་ཀྱི་རིམ་པ་ལ་
གནས་པ་དེ་མཐར་ཕྱིན་པའི་སྤྱོད་པ་བྱེད་པ་ན། སྒྲ་མ་ལྟ་བུའི་ཏིང་ངེ་འཛིན་གྱི་ངང་ནས་ལས་ཐམས་ཅད་བྱ་
བའམ། ཇི་ལྟར་འདོད་པ་བཞིན་དུ་རྒྱུ་ཞིང་ཞེན་པ་དང་བཅས་པས། མཆོད་རྟེན་རྣམས་ལའང་ཕྱག་མི་བྱ་བའམ་
བདག་བྱིན་གྱིས་བརླབས་པའི་རིམ་པ་ལ་གནས་པ་ཉིད་ཀྱིས་སྒྱུ་མ་ལྟ་བུའི་ཏིང་ངེ་འཛིན་གྱི་ངང་ནས་ཡང་ན་ཀུན་
ལའང་ཕྱག་བྱའོ་ཞེས་སོ། །དགོངས་པ་ལུང་སྟོན་པ་ལས། སངས་རྒྱས་རྣམས་ཀྱིས་གང་བརྟེན་པ། །སར་གྱུར་
དེ་ནི་བཅུ་གསུམ་པ། །ཞེས་པའི་དོན་ནི། བཅུ་གསུམ་པ་ཞེས་པ་ཚོགས་སྦྱོར་གཉིས་རབ་དགའ་ལ་སོགས་པ་བཅུ་
དང་། ཀུན་ཏུ་འོད་ཀྱི་ས་རྣམས་ལ་འདོད་པ་ཡང་ཡོད་དོ་ཞེས་སོ། །དེ་ཉིད་བསྡུས་པ་ལས། མ་རུངས་པ་རྣམས་
གདུལ་བ་དང་སོགས་ཀྱི་དོན་ནི། རྡོ་རྗེ་རིགས་ཀྱི་ཟློས་པ་པོས་སེམས་ཅན་རྣམས་ལ་ཕན་པ་དང་། མ་རུངས་པ་
རྣམས་འདུལ་བ་དང་། སངས་རྒྱས་ཀྱི་བསྟན་པ་བསྲུང་བའི་ཕྱིར་ཏེ་ཆེད་དུ། སེམས་ཅན་ཐམས་ཅད་བསད་ནའང་
དེ་ལ་སྡིག་པའི་ཉེས་པས་གོས་པར་མི་འགྱུར་རོ་ཞེས་སོ། །སྤྱོད་འཇུག་ལས། ཐུགས་རྗེ་མངའ་བ་རིང་གཟིགས་
པས་སོགས་ཀྱི་དོན་ནི། ཐུགས་རྗེ་མངའ་བ་སྙིང་རྗེའི་བསམ་པ་དག་པ་ལ་རིང་དུ་གཟིགས་པ་སྟེ་ཐམས་ཅད་མཁྱེན་
པས་སྲོག་གཅོད་པ་ལ་སོགས་པ་བཀག་པ་རྣམས་ཀྱང་དོན་ཆེན་པོ་མཐོང་ནས་དེ་ལ་རྗེས་སུ་གནང་ན་ཕལ་པ་གཞན་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
276
གནང་བ་ལྟ་ཅི་སྨོས་སོ་ཞེས་སོ། །སངས་རྒྱས་ཐོད་པ་ལས། རྡོ་རྗེ་སངས་རྒྱས་ཞེས་སུ་གསུངས་སོགས་ཀྱི་དོན་
ནི། བཅོམ་ལྡན་འདས་ཀྱིས་རྡོ་རྗེ་ནི་སངས་རྒྱས་ཞེས་སུ་གསུངས། ཐོད་པ་ནི་ཀ་པཱ་ལ་སྟེ་ཀཾ་བདེ་བ། པཱ་ལ་སྐྱོང་
བ་སྟེ་བདེ་བ་སྐྱོང་བར་བྱེད་པའི་བཅོམ་ལྡན་འདས་མའི་གསང་བའི་པདྨར་ཡང་དག་པར་བཤད། སྦྱོར་བ་ནི་རྡོ་རྗེ་
གསང་བའི་པདྨར་གནས་པ་སྟེ་དེ་ཡིས་སྐྱེད་པ་དང་སྤྲོ་བ་ལ་སོགས་པའི་བྱ་བ་སྣ་ཚོགས་པ་བྱེད་པས་ངོ་མཚར་ཆེའོ་
ཞེས་སོ། །རྩེ་མོ་ལས། སངས་རྒྱས་སྐུ་ཡང་བུད་མེད་གཟུགས་ཅན་ཏེ་སོགས་ཀྱི་དོན་ནི། སངས་རྒྱས་རྣམ་པར་
སྣང་མཛད་ལ་སོགས་པའི་སྐུའང་སེམས་མ་རྡོ་རྗེ་མ་ལ་སོགས་པའི་བུད་མེད་ཀྱི་གཟུགས་ཅན་དུ་གཟུངས་ཀྱི་དཀྱིལ་
འཁོར་གྱིས་གདུལ་བར་བྱ་བའི་སེམས་ཅན་གྱི་ཁམས་ནི་གདུལ་བར་བྱ་བའི་ཕྱིར་ལྷ་མོའི་སྐར་ཡང་དག་པར་
བསྟན། བུད་མེད་ལྷ་མོའི་གཟུགས་ཀྱང་ཆོས་ཉིད་ཤིན་ཏུ་རྣམ་པར་དག་པའི་རང་བཞིན་ཏེ། སངས་རྒྱས་ཀུན་གྱི་
རིགས་ཀྱི་རྒྱར་གནས་པར་འགྱུར་བའི་ཡེ་ཤེས་ཀྱི་རང་བཞིན་གྱིས་རང་གི་རིགས་ཏེ་དེ་བཞིན་གཤེགས་པའི་རིགས་
ཆེན་པོ་འབྱུང་བ་དེས། གཟུངས་ཀྱི་དཀྱིལ་འཁོར་འབྱུང་བར་མཛོད་ཅིག་པའོ་ཞེས་སོ། །ཚངས་པའི་གནས་ནི་
བཞི་པོ་ཡིས་སོགས་ཀྱི་དོན་ནི། ཚད་མེད་བཞི་པོ་འདི་ལ་བརྟེན་ནས་ལྷ་ཚངས་པ་ཆེན་པོར་སྐྱེ་བས་ན་ཚངས་པའི་
གནས་ནི་བྱམས་སོགས་བཞི་པོ་ཡིས་སེམས་ཀྱི་ངལ་ནི་བསོ་བ་སྟེ་སྟོང་པ་ཉིད་བསྒོམ་པར་བྱ། དེ་ཡི་ཕྱི་ནས་བྱང་
ཆུབ་ཏུ་སེམས་བསྐྱེད་པ་ལ་གནས་ཏེ། དེས་རྗེས་བསྲུང་བའི་དམ་ཚིག་སྲུང་བའི་འཁོར་ལོ་བསྒོམ་པའོ་ཞེས་སོ། །
ཡེ་ཤེས་གྲུབ་པ་ལས། ཇི་ལྟར་གཟུགས་བརྙན་མེ་ལོང་ལ་སོགས་ཀྱི་དོན་ནི། ཇི་ལྟར་ཏེ་དཔེར་ན་བྱད་བཞིན་གྱི་
གཟུགས་བརྙན་མེ་ལོང་གི་དཀྱིལ་འཁོར་ལ་རང་བཞིན་ངེས་པར་གསལ་བར་སྣང་བ་བཞིན། དཔེ་དེ་བཞིན་དུ་
འཁོར་འདས་ཀྱི་ཆོས་ཀུན་ཆོས་སྐུའི་ཡེ་ཤེས་ལ་རང་ཉིད་ངེས་པར་སྣང་བས་ཀུན་ཏུ་བཟང་པོའི་མིང་ཅན་ཕྱག་རྒྱ་ཆེན་
པོ་དེ་ཉིད་ལ་མེ་ལོང་ལྟ་བུའི་ཡེ་ཤེས་ཞེས་བྱའོ། །ཁ་སྦྱོར་ལས། ཡིད་མི་བདེ་ལས་རྣམ་གྲོལ་བ་སོགས་ཀྱི་དོན་
ནི། ཚོགས་གཉིས་ཀྱི་བདག་ཉིད་ཀྱིས་འགྲོ་བ་དགའ་བར་བྱེད་པའི་ཕྱིར་ཡིད་མི་བདེ་ཀུན་ལས་རྣམ་པར་གྲོལ་
བ། རྡོ་རྗེ་སེམས་དཔའི་སྤྲུལ་པའི་འོད་ཟེར་རྣམས་ཀྱིས་སེམས་ཅན་གྱི་ཁམས་མཐའ་དག་ལ་ཕན་འདོགས་ནུས་
པས་རྣམ་པར་རྟོག་པའི་རབ་རིབ་ཐམས་ཅད་འཕྲོག སྒྲིབ་པས་དག་པ་ཆེ་བ་ཉིད་དུ་གྱུར་པས་ན། ཉོན་མོངས་པའི་
དྲི་མ་ཀུན་ལས་འདས་པ་སྟེ་དག་པར་གྱུར་པའོ། །མངོན་མཐོ་ངེས་ལེགས་ཀྱི་འབྲས་བུ་རྒྱ་ཆེན་པོ་ཡོངས་སུ་རྫོགས་
པའི་ཕྱིར་ཟླ་བ་གང་བ་མཚུངས་པ་སྟེ། གསལ་བར་བྱེད་པའི་ཕྱིར་བསྐྱེད་རིམ་ལའང་སེམས་ནི་འདས་པའི་དཀྱིལ་
འཁོར་གྱི་རྣམ་པ་ཉིད་དུ་བལྟའོ་ཞེས་སོ། །སངས་རྒྱས་ཀུན་གྱི་ཡོན་ཏན་འདིར། །ཨ་སོགས་གཟུགས་ཀྱིས་འཇུག་
པར་འགྱུར། །ཞེས་པ་ནི། སངས་རྒྱས་ཀུན་གྱི་མེ་ལོང་ལྟ་བུའི་ཡེ་ཤེས་ཀྱི་ཡོན་ཏན་ནི་མངོན་བྱང་དང་པོའི་སྐབས་
འདིར་ཨ་སོགས་དབྱངས་ཡིག་བཅུ་དྲུག་གི་གཟུགས་ཀྱིས་འཇུག་པར་འགྱུར་རོ་ཞེས་སོ། །དེ་བཞིན་གཤེགས་ཀུན་
ཡེ་ཤེས་དང་སོགས་ཀྱི་དོན་ནི། དེ་བཞིན་གཤེགས་པ་གཞན་ཀུན་གྱི་ཡེ་ཤེས་དང་རང་གི་ཡེ་ཤེས་དང་ནི་འགྲོ་བ་



277
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
བརྟན་པ་དང་གཡོ་བ་ཡང་སྟེ། མདོར་ན་དངོས་པོ་ཐམས་ཅད་གཟོད་མ་ནས་ཞི་བའི་ཆོས་ཉིད་དུ་རོ་གཅིག་པར་
མངོན་སུམ་གྱིས་ཐུགས་སུ་ཆུད་པས་མཉམ་པ་ཉིད་ཀྱི་ཡེ་ཤེས་ཞེས་བྱའོ་ཞེས་སོ། །སྙིང་རྗེས་སྔག་པ་ཡང་དག་
འབྱུང་སོགས་ཀྱི་དོན་ནི། འདི་ནི་མཉམ་པ་ཉིད་ཀྱི་ཡེ་ཤེས་ཀྱི་ངོ་བོ་སྟེ་སེམས་ཅན་ལ་སྙིང་རྗེས་རྗེས་སུ་ཆགས་པ་
ལས་བྱུང་བའི་ཐུགས་རྗེ་ཆེན་པོ་དང་། བྱམས་པ་ཆེན་པོ་དང་ལྡན་པས་སེམས་ཅན་རྣམས་ལ་ཇི་ལྟར་མོས་པ་བཞིན་
དུ་སངས་རྒྱས་ཀྱི་སྐུ་ངེས་པར་བསྟན་པའི་སྒོ་ནས་རྗེས་སུ་འཛིན་པར་བྱེད་པའོ། །དེ་ཉིད་ཟག་པ་མེད་པའི་དགེ་བའི་
ཆོས་ཀྱིས་ཡང་དག་པར་གང་བ་སྟེ་ཡོངས་སུ་རྫོགས་པ་སྡུག་བསྔལ་གསུམ་གྱི་རྒྱུར་གྱུར་པའི་ཉོན་མོངས་པ་ཐམས་
ཅད་ངེས་པར་གནོན་པ་སྟེ་ཉམས་པར་བྱེད་དོ་ཞེས་སོ། །སངས་རྒྱས་ཡོན་ཏན་ཀ་སོགས་ཀྱི་ཞེས་སོགས་ཀྱི་དོན་
ནི། སངས་རྒྱས་ཀྱི་ཡོན་ཏན་མཉམ་པ་ཉིད་ཀྱི་ཡེ་ཤེས་ཀྱི་རྗེས་སུ་སོན་པ་རྣམས་ཀ་སོགས་གསལ་བྱེད་ཀྱི་རྣམ་པའི་
རྣལ་འབྱོར་གྱིས་ནི་མངོན་བྱང་གཉིས་པའི་སྐབས་འདིར་འཇུག་པར་འགྱུར་རོ་ཞེས་སོ། །གདོད་ནས་དག་ཅིང་སྐྱེ་བ་
མེད་སོགས་ཀྱི་དོན་ནི། གདོད་མ་ནས་སྒྲིབ་གཉིས་ཀྱིས་མ་གོས་པས་དག་ཅིང་། འདུས་མ་བྱས་པས་སྐྱེ་བ་མེད་
པ། བཅོས་མ་མ་ཡིན་པས་རང་བཞིན་གྱིས་ནི་འོད་གསལ་བ། ཕན་ཚུན་ཆོས་ཐམས་ཅད་ལ་ཁྱབ་པའི་ཡེ་ཤེས་
ཡིན་པས་སོ་སོར་རྟོག་པ་ཅན་ཞེས་བྱ་བར་བཤད་དོ་ཞེས་སོ། །བྱང་ཆུབ་སྤྱོད་དང་དེ་བཞིན་ས་སོགས་ཀྱི་དོན་
ནི། སེམས་ཅན་ཐམས་ཅད་བླ་མེད་བྱང་ཆུབ་ལ་འགོད་པའི་སྤྱོད་པ་དང༌། དེ་བཞིན་དུ་ཡོན་ཏན་གྱི་རྟེན་དུ་གྱུར་
པས་ས་དང་། ཇི་ལྟ་ཇི་སྙེད་པའི་ཡེ་ཤེས་དག་པ་ཟག་པ་མེད་པ་རྣམས་མཚོན་པ་དེའི་ཕྱིར། དཀྱིལ་འཁོར་གྱི་ནང་
དུ་གནས་པའི་ལྷ་དེའི་རང་གི་ཕྱག་མཚན་གྱི་རྣམ་པར་བརྟག་ཅིང་བསྒོམ་མོ་ཞེས་སོ། །ཀུན་ཏུ་ཀུན་ནས་སངས་རྒྱས་
ཀྱི་སོགས་ཀྱི་དོན་ནི། ཡུལ་དུས་ཀུན་ཏུ་རྣམ་པ་ཀུན་ནས་སངས་རྒྱས་རྣམས་ཀྱིས་གདུལ་བྱ་ལ་སངས་རྒྱས་རྣམས་
ཀྱི་མཛད་པ་ལྷུན་གྲུབ་དང་རྒྱུན་མི་ཆད་པར་འཇུག་པ་དང༌། སངས་རྒྱས་ཐམས་ཅད་དང་མཛད་པ་གཅིག་ཏུ་གྱུར་
པས་བྱ་བ་གྲུབ་པའི་ཡེ་ཤེས་ཞེས་བཤད་དོ་ཞེས་སོ། །གང་ཚེ་ཉོན་མོངས་ཤེས་བྱའི་སྒྲིབ་སོགས་ཀྱི་དོན་ནི། དུས་
གང་གི་ཚེ་དེ་བཞིན་ཉིད་ཉོན་མོངས་པ་དང་ཤེས་བྱའི་སྒྲིབ་པ་ཐམས་ཅད་ལས་རྣམ་པར་གྲོལ་བ་དེའི་ཚེ། ཐབས་
ཤེས་དབྱེར་མེད་ཀྱི་རྣལ་འབྱོར་དང་ལྡན་པའི་མཆོག་དོན་དམ་པ་ཀུན་ཏུ་བཟང་པོ་རྡོ་རྗེ་ཅན་ནི་ཤིན་ཏུ་རྣམ་པར་དག་
པའི་ཆོས་ཀྱི་དབྱིངས་ཀྱི་ཡེ་ཤེས་ཞེས་བཤད་དོ་ཞེས་སོ། །ཁ་སྦྱོར་ལས། གྲུ་གསུམ་རྒྱ་ཆེ་རང་བཞིན་ཅན་སོགས་
ཀྱི་དོན་ནི། རྣམ་ཐར་སྒོ་གསུམ་གྱི་རང་བཞིན་གྲྭ་གསུམ་རྒྱ་ཆེན་པོ་ནམ་མཁའ་དང་མཉམ་པ་ངོ་བོ་མེ་ལོང་ལྟ་བུའི་
རང་བཞིན་ཅན། སངས་རྒྱས་ཀུན་གྱི་ཡོན་ཏན་རྟོག་པ་བཅུ་དྲུག་གིས་སྟོང་པའམ་མཚན་བཟང་པོ་སོ་གཉིས་གནས་
སོ། །ཡོན་ཏན་འདིའང་རྣམ་པ་ཨ་སོགས་ཀྱི་གཟུགས་ཀྱིས་ནི་སངས་རྒྱས་ཀྱི་ཡོན་ཏན་འཇུག་པར་འགྱུར་བས་ཨཱ་
ལི་འགོད། ཨཱ་ལི་དེ་ཉིད་ཀྱང་ཤེལ་དང་ཟླ་བའི་ཁ་དོག་ལྟ་བུར་ནི་ཟླ་བ་དེའི་སྟེང་དུ་འཇུག་པར་འགྱུར་རོ་ཞེས་
སོ། །ཟླ་བའི་སྟེང་དུ་ཡང་ཟླ་བ་སོགས་ཀྱི་དོན་ནི། །ཟླ་བའི་དཀྱིལ་འཁོར་གྱི་སྟེང་དུ་ཡང་ཀཱ་ལི་ལས་ཟླ་བ་ལས་



278
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
བྱང་ཆུབ་པའི་ཟླ་བའི་དཀྱིལ་འཁོར་གཉིས་པ་ཅན། སངས་རྒྱས་ཀྱི་ཡོན་ཏན་དཔེ་བྱད་བརྒྱད་ཅུ་རྣམས་ཀ་སོགས་ཀྱི་
རྣམ་པས་ནམ་མཁའ་ལ་སྐར་མའི་མདའི་རྣམ་པ་བཞིན་ནམ། ཡང་ན་སྐར་མདའ་སྟེ་མིག་དམར་ལ་སོགས་པའི་
སྐར་མ་བཞིན་དུ་འོད་དང་བཅས་པའི། ཁ་དོག་དམར་པོ་ལྟ་བུར་འདིར་ཡང་འཇུག་པར་འགྱུར་རོ་ཞེས་སོ། །བྱང་
ཆུབ་སྤྱོད་པ་བླ་ན་མེད་སོགས་ཀྱི་དོན་ནི། བྱང་ཆུབ་ཀྱི་སྤྱོད་པ་བླ་ན་མེད་པའི་སེམས་བསྐྱེད་པ་དང་། དེའི་ས་ནི་
མངོན་སུམ་དུ་རྟོགས་པ་སྟེ། དེ་མཚོན་པར་ཟླ་བའི་དཀྱིལ་འཁོར་གྱི་དབུས་སུ་ནི། རྡོ་རྗེ་དཀར་པོ་རྩེ་ལྔ་པ་ངེས་
པར་བརྟག་པ་སྟེ་བསྒོམ་པར་བྱ་ཞེས་སོ། །འདིས་ནི་སྔགས་ཀྱི་རྣལ་འབྱོར་གྱིས་སོགས་ཀྱི་དོན་ནི། འོག་ཏུ་བཤད་
པ་འདིས་ནི་སྔགས་ཀྱི་རྣལ་འབྱོར་གྱིས་རྡོ་རྗེ་ཕྲ་མོ་མང་པོ་ཕར་ལ་སྤྲོ་བ་དང་ནི་ཚུར་རྡོ་རྗེ་ལ་སྡུད་པར་བྱ་ཞེས་སོ། །
རྡོ་རྗེ་ཡོངས་གྱུར་དེ་མ་ཐག་སོགས་ཀྱི་དོན་ནི། རྡོ་རྗེ་རྩེ་ལྔ་པ་ཡོངས་སུ་གྱུར་པ་དེ་མ་ཐག་ཏུ། རྣམ་པ་ཀུན་གྱི་
མཆོག་དང་ལྡན་པའི་ཟླ་བའི་ཁ་དོག་དང་མཉམ་པ་སྟེ་དེ་དང་མཚུངས་པའི་འོད་ཟེར་ཅན་གྱི་རྡོ་རྗེ་སེམས་དཔའ་
བསམ་པར་བྱའོ། །གུར་ལས། ཧཱུྃ་ལས་གནས་ནི་བསམས་ནས་སུ་སོགས་ཀྱི་དོན་ནི། ཧཱུྃ་ལས་འཁོར་ལོ་སྟེ་དེ་
རྣམས་ལས་གནས་གཞལ་ཡས་ཁང་ནི་བསམས་ནས་སུ། དེ་ནས་ལྷ་བསྐྱེད་པ་མངོན་པར་བྱང་ཆུབ་པ་རྣམ་པ་ལྔ་ནི་
རབ་ཏུ་བརྟག་པར་བྱ། མངོན་བྱང་ལྔ་པོ་ཡེ་ཤེས་ལྔ་ཡི་ངོ་བོ་ཡིན་པས་ན་ཡེ་ཤེས་ལྔ་ལས་བྱུང་བའི་སེམས་དཔའི་
གཟུགས་བརྙན་རྒྱུ་རྡོ་རྗེ་འཛིན་པ་བསྒོམ་པར་བྱའོ། །རྒྱུ་རྡོ་རྗེ་སེམས་དཔའ་འོད་དུ་ཞུ་བ་ལས་བྱུང་བའི་རིག་མའི་
སྐྱེས་བུ་འབྲས་བུ་རྡོ་རྗེ་འཛིན་པ་བསྒོམ་པར་བྱའོ་ཞེས་སོ། །ཁ་སྦྱོར་ལས། འདོད་ཆགས་ཉིད་དང་ཆགས་བྲལ་
དག་སོགས་ཀྱི་དོན་ནི། འདོད་ཆགས་ཐབས་ཀྱི་བྱང་སེམས་ཉིད་དང་། ཆགས་བྲལ་ཤེས་རབ་ཀྱི་བྱང་སེམས་
དག ཁ་སྣར་འདྲེས་པར་གྱུར་པ་རྟོག་པའི་རྙོག་པ་མེད་པ་དེ་བཞིན་དུ་སྟེ། དེ་ལྟར་ཆགས་པ་དགའ་བ་
དང༌། ཆགས་བྲལ་དགའ་བྲལ་གཉིས། ལྷན་སྐྱེས་ཀྱི་སྐད་ཅིག་མ་གཅིག་ལ་རོ་གཅིག་པ་སྟེ་དབྱེར་མེད་དུ་གྱུར་པ་
ནི་དུས་གཅིག་ན་ཞེས་བྱའོ་ཞེས་སོ། །བཤེས་སྤྲིང་ལས། དེ་འདི་ཡིན་ཞེས་འདི་ཉིད་ནི་སོགས་ཀྱི་དོན་ནི། ལྷན་
ཅིག་སྐྱེས་པའི་དེ་ཁོ་ན་ཉིད་འདི་ཡིན་ནོ་ཞེས་དེ་ཉིད་ནི། རྒྱལ་བ་སངས་རྒྱས་ཀྱིས་ཀྱང་གསལ་བར་བརྗོད་ཅིང་
བསྟན་པར་མི་ནུས་པ་ཡིན་ཏེ། རྣམ་པར་མི་རྟོག་པ་སོ་སོ་རང་གིས་རིག་པར་བྱ་བ་ཡིན་གྱི། ངག་གི་ལམ་གྱིས་
གཟུང་བྱ་མ་ཡིན་པའི་ཕྱིར་རོ། །ལུང་འདི་ཐབས་དང་ཤེས་རབ་གཏན་ལ་དབབ་པ་གྲུབ་པ་ན་ཡོད་གསུང་ངོ་ཞེས་
སོ། །ཀུན་རྫོབ་ཉོན་མོངས་ལས་ལས་བྱུང་སོགས་ཀྱི་དོན་ནི། སྟོང་པ་ཉིད་དང་མེད་ན་མི་འབྱུང་བའི་ཀུན་རྫོབ་ཕུང་
པོ་ལྔ་ནི་ཉོན་མོངས་པ་དང་ལས་ལས་བྱུང་། ལས་ནི་གཉིས་སུ་སྣང་བའི་སེམས་ལས་འབྱུང་བ་ཡིན་ནོ། །སེམས་
ནི་དངོས་པོ་མངོན་པར་ཞེན་པའི་འཁོར་བའི་བག་ཆགས་དག་གིས་བསགས་པ་ཡིན་པའི་ཕྱིར་དངོས་པོར་ཞེན་ཅིང་
རྨོངས་པའི་བག་ཆགས་དང་བྲལ་བ་སྟེ་བདེ་བ་ཡིན་ནོ་ཞེས་སོ། །སློབ་དཔོན་ཟླ་གྲགས་ཀྱིས། རྟག་བདག་བྱེད་པོ་
བཀག་པའི་ཕྱིར་ན་སོགས་ཀྱི་དོན་ནི། ཁམས་གསུམ་པོ་འདི་ནི་སེམས་ཙམ་པ་སྟེ་ཞེས་གསུངས་པའི་དགོངས་པ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ། །
279
ནི། མུ་སྟེགས་ཀྱིས་བརྟགས་པའི་རྟག་བདག་བྱེད་པ་པོ་བཀག་པའི་ཕྱིར་ན་བཅོམ་ལྡན་འདས་དེས་ཀུན་རྫོབ་ཏུ་རྒྱལ་
བས་སེམས་ཙམ་ཞིག་བྱེད་པ་པོར་གསུངས་སོ་ཞེས་སོ། །དབུས་མཐའ་ལས། སྟོང་པ་ཉིད་དེ་མདོར་བསྡུ་ན་
སོགས་ཀྱི་དོན་ནི། སྟོང་པ་ཉིད་ཀྱི་མིང་གི་རྣམ་གྲངས་རྒྱས་པར་དབྱེ་ན་མང་པོ་ཡོད་ཀྱང་མདོར་བསྡུ་ན། དེ་བཞིན་
ཉིད་དང་། ཡང་དག་པའི་མཐའ་དང་མཚན་མ་མེད་པ་དང་། དོན་དམ་པ་དང་། ཆོས་ཀྱི་དབྱིངས་ཏེ་དེ་རྣམས་ནི་
མིང་གི་རྣམ་གྲངས་སོ། །དེ་དག་གི་རྒྱུ་མཚན་ནི་གཞན་མིན་པའི་ཕྱིར་དེ་བཞིན་ཉིད་དེ་རྟག་ཏུ་དེ་བཞིན་ཉིད་དུ་གནས་
པའི་ཕྱིར་རོ། །ཕྱིན་ཅི་ལོག་མ་ཡིན་པའི་ཕྱིར་ཡང་དག་པའི་མཐའ་སྟེ་ཕྱིན་ཅི་ལོག་གི་གཞི་མ་ཡིན་པའི་ཕྱིར་རོ། །
མཚན་མ་འགགས་པའི་ཕྱིར་མཚན་མ་མེད་པ་སྟེ། འདུས་བྱས་དང་འདུས་མ་བྱས་ཀྱི་མཚན་མ་ཐམས་ཅད་དང་
བྲལ་བའི་ཕྱིར་རོ། །འཕགས་པའི་ཡེ་ཤེས་ཀྱི་སྤྱོད་ཡུལ་ཡིན་པའི་ཕྱིར་དོན་དམ་པ་སྟེ། དམ་པ་འཇིག་རྟེན་པའི་ཡེ་
ཤེས་ཡིན་ལ་དེའི་ཡུལ་ཡིན་པའི་ཕྱིར་རོ། །འཕགས་པའི་ཆོས་འཕགས་ལམ་ཡན་ལག་བརྒྱད་ལ་སོགས་པའི་རྒྱུ་
ཡིན་པའི་ཕྱིར་ཆོས་ཀྱི་དབྱིངས་ཏེ། འཕགས་པའི་ཆོས་རྣམས་ནི་དེ་ལ་དམིགས་པ་ལས་བྱུང་བའི་ཕྱིར་རོ། །མིང་
གི་རྣམ་གྲངས་དེ་རྣམས་དང་རྒྱུ་མཚན་དེ་རྣམས་གོ་རིམ་བཞིན་དུ་སྦྱར་རོ་ཞེས་སོ། །དབུས་མཐའ་ལས། ཀུན་
ནས་ཉོན་མོངས་རྣམ་པར་དག་སོགས་ཀྱི་དོན་ནི། སྟོང་པ་ཉིད་ཀྱི་རབ་ཏུ་དབྱེ་བ་ནི། ཀུན་ནས་ཉོན་མོངས་པ་དང་
རྣམ་པར་དག་པ་གཉིས་སོ། །འོ་ན་གང་གི་ཚེ་ཀུན་ནས་ཉོན་མོངས། གང་གི་ཚེ་རྣམ་པར་དག་ཅེ་ན། དེ་ནི་དྲི་མ་
དང་བཅས་པར་གྱུར་པའི་ཚེ་ན་ཀུན་ནས་ཉོན་མོངས་པའོ། །དྲི་མ་མེད་པར་གྱུར་པའི་ཚེ་རྣམ་པར་དག་པའོ། །གལ་
ཏེ་དྲི་མ་དང་བཅས་པར་ཡང་འགྱུར། དྲི་མ་མེད་པར་ཡང་འགྱུར་ན། འགྱུར་བའི་ཆོས་ཅན་ཡིན་པས་མི་རྟག་པར་
འགྱུར་ཞེ་ན། མི་འགྱུར་ཏེ། དཔེར་ན་ཆུའི་ཁམས་དྭངས་པ་ལ་འགྱུར་བ་མེད་ཀྱི་གློ་བུར་གྱི་རྙོག་པ་ཡོད་མེད་ལ་
དྭངས་མ་དྭངས་དང༌། གསེར་རང་བཞིན་གྱིས་རྣམ་པར་དག་ཀྱང་གློ་བུར་གྱི་གཡའ་ཡོད་མེད་ལ་གསེར་དག་མ་
དག་དང་། ནམ་མཁའ་རང་བཞིན་གྱིས་དག་པ་གློ་བུར་གྱི་སྤྲིན་ཡོད་མེད་ཀྱིས་ནམ་མཁའ་དག་མ་དག་ཏུ་གཞག་པ་
བཞིན་དུ། སྟོང་པ་ཉིད་དེ་གློ་བུར་གྱི་དྲི་མས་དག་པ་དང་མ་དག་པ་ལ། ཀུན་ནས་ཉོན་མོངས་པ་དང་རྣམ་པར་དག་
པ་ཞེས་བྱ་ཡི། སྟོང་པ་ཉིད་དེའི་ངོ་བོ་གཞན་དུ་འགྱུར་བ་མ་ཡིན་གྱི། ངོ་བོ་ཆུ་ཁམས་སོགས་རང་བཞིན་གྱིས་དག་
པ་བཞིན་དུ་རྣམ་པར་དག་པར་འདོད་དོ་ཞེས་སོ། །རྒྱུད་བླ་མར། སེར་སྣ་ལ་སོགས་ཉོན་མོངས་གང་སོགས་ཀྱི་
དོན་ནི། འདོད་ཆགས་ཀྱི་ཆར་གཏོགས་པའི་ཡོ་བྱད་རྣམས་ལ་སེམས་ཀྱིས་ཀུན་ཏུ་འཛིན་པ་སེར་སྣ་དང་། ལ་
སོགས་ཀྱིས་བསྡུས་པ་ཚུལ་ཁྲིམས་འཆལ་བ་ལ་སོགས་པའི་ཉོན་མོངས་པ་གང་ཞིག་མྱང་འདས་ལ་སྒྲིབ་པ་དེ་ནི་ཉོན་
མོངས་པའི་སྒྲིབ་པར་འདོད་དོ། །སྦྱིན་བྱ་སྦྱིན་བྱེད་སྦྱིན་པ་ལ་སོགས་པ་འཁོར་གསུམ་དུ་རྣམ་པར་རྟོག་པ་གང་ཡིན་
པ་དེ་ནི་ཤེས་བྱ་ཆོས་དབྱིངས་ཇི་ལྟ་བ་བཞིན་ཤེས་པའི་རྣམ་མཁྱེན་ལ་སྒྲིབ་པས་ཤེས་བྱའི་སྒྲིབ་པར་འདོད་དོ་ཞེས་
སོ། །སློབ་དཔོན་ཀླུ་སྒྲུབ་ཀྱིས། དང་པོ་ལས་ཀྱི་སྦྱོར་བ་ཡིས་སོགས་ཀྱི་དོན་ནི། དང་པོ་ལས་ཀྱི་སྦྱོར་བ་བསྐྱེད་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
280
པའི་རིམ་པ་ཡིས་ས་བརྒྱད་པ་མི་གཡོ་བ་ནི་འཐོབ་པར་འགྱུར་རོ་ཞེས་སོ། །གསང་བ་འདུས་པ་ལས། ཤ་ཆེན་
དམ་ཚིག་མཆོག་གི་ནི་སོགས་ཀྱི་དོན་ནི། ཤ་ཆེན་པོ་ནི་མིའི་ཤ་སྟེ་ཁ་ན་མ་ཐོ་བ་མེད་པ་རྙེད་པ་དེས་བགེགས་རྣམས་
ཞི་བའི་ཕྱིར་འབྱུང་པོ་ཐམས་ཅད་ལ་གཏོར་མ་བྱིན་ན་རྡོ་རྗེ་གསུམ་མཆོག་སྟེ་རང་གི་ལུས་སྒྲུབ་པར་བྱས་ན་ནམ་
མཁའ་ལ་གནས་པ་འགྲུབ་པར་འགྱུར་ལ། དེས་མཁའ་ལ་སྤྱོད་པ་ཉིད་གྲུབ་པར་བྱེད་དོ་ཞེས་སོ། །གུར་
ལས། མི་བསྐྱོད་པ་བསྟེན་པའི་རྣལ་འབྱོར་པ་སོགས་ཀྱི་དོན་ནི། མི་བསྐྱོད་པ་ནི་དྲིའི་ཆུ་སྟེ། དེའི་དང་པོ་མར་
ཁུའི་ཆ་དང་། ཐ་མ་ལན་ཚྭའི་ཆ་སྤངས་པའི་བར་པ་དག་པའི་ཆ་དེ་བསྟེན་པའི་རྣལ་འབྱོར་པ། ནད་ཐམས་ཅད་
རྣམ་པར་སྤང་བ་སྟེ་སེལ་བར་ནུས་སོ་ཞེས་སོ། །དགོངས་པ་ལུང་སྟོན་པ་ལས། གསང་བ་འདུས་པ་མི་ཤེས་པ་
སོགས་ཀྱི་དོན་ནི། གསང་བ་འདུས་པའི་ངེས་པའི་དོན་བཤང་གཅི་ཟ་བའི་དགོངས་པ་ཡུལ་དང་དབང་པོ་གཉིས་
མེད་དུ་སྦྱོར་བ་ལ་སོགས་པར་མི་ཤེས་པར་ཐ་མལ་པ་ལ་སྦས་པའི་དམ་ཚིག་གསལ་བར་སྤྱོད་པར་བྱེད་ཅིང་། ཁྱི་
དང་ཕག་དང་ཝ་རྣམས་ཀྱི་སྤྱོད་པ་དག་ནི་སྟོན་པར་བྱེད་པ་དེ་དག་ཤི་ནས་ངན་སོང་དུ་འགྲོའོ་ཞེས་སོ། །གདན་བཞི་
ལས། རྡོ་རྗེ་ལྕགས་ཀྱུ་མི་བསྐྱོད་པ་སོགས་ཀྱི་དོན་ནི། རྡོ་རྗེ་ལྕགས་ཀྱུ་ནི་གའི་ཡི་གེ་དང་པོ་ཅན་བ་གླང་གི་ཤ་སྟེ་མི་
མི་བསྐྱོད་པ། གནས་ཀྱི་ལྕགས་ཀྱུ་ནི་ཤཱའི་ཡི་གེ་དང་པོ་ཅན་ཁྱིའི་ཤ་སྟེ་རིན་ཆེན་འབྱུང་ལྡན་ནོ། །དོན་ཡོད་གྲུབ་པ་
ནི་རྒྱལ་པོའི་ལྕགས་ཀྱུ་སྟེ་ཧའི་ཡི་གེ་དང་པོ་ཅན་གླང་པོ་ཆེའི་ཤ འོད་དཔག་མེད་ནི་གཡོ་བའི་ལྕགས་ཀྱུ་སྟེ་ཐ་མ་
ཤཱའི་ཡི་གེ་ཅན་རྟའི་ཤ་ཡིན་ལ། ལྕགས་ཀྱུ་ཆེན་པོ་ནི་དང་པོ་ནའི་ཡི་གེ་ཅན་མིའི་ཤ་ལ་འགོད་པ་ནི་ཡེ་ཤེས་ཀྱི་ལྟ་
རྣམ་པར་སྣང་མཛད་དུ་གསུངས་པ་སྟེ་ལྕགས་ཀྱུ་དེ་རྣམས་རང་རང་གི་ས་བོན་ལས་བྱུང་བའི་མི་བསྐོད་པ་ལ་སོགས་
པར་བསམ་པར་བྱའོ་ཞེས་སོ། །རྩེ་མོ་ལས། གདུལ་བྱ་འཕགས་པའི་སྐྱེས་མཆོག་ཉིད་སོགས་ཀྱི་དོན་ནི། རྡོ་རྗེ་
སྙིང་པོའི་བདག་པོ་ཇི་ལྟ་བུ་ཞེས་དྲིས་པའི་ལན་དུ། གདུལ་བྱ་འཕགས་པའི་སྐྱེས་མཆོག་ཉིད་ནི་དཀྱིལ་འཁོར་ལ་
བཀོད་པའི་ལྷ་དང་ལྷ་མོ་རྣམས་ཏེ། དེ་ནི་རྡོ་རྗེ་སྙིང་པོར་བརྗོད་ལ། དེ་རྣམས་ཀྱི་བདག་པོ་ནི་རྣམ་པར་སྣང་མཛད་
རྒྱལ་པོའོ་ཞེས་སོ། །ཡང་མཚན་རྙིང་ལས། གདུལ་བྱ་ནི་མོས་སྤྱོད་པ་དང་འཕགས་པའི་སྐྱེས་བུ་དང་། མཆོག་
སངས་རྒྱས་ཏེ་གསུམ་པོའི་སེམས་ཀྱི་རང་བཞིན་འོད་གསལ་ནི་རྡོ་རྗེ་སྙིང་པོར་བཤད་དོ་ཞེས་སོ། །མཛོད་
ལས། དེ་ལ་ནམ་མཁའ་ཞེས་པ་འདུས་མ་བྱས་གསུམ་བཤད་པ་དེ་ལ་ནམ་མཁའ་ནི་མི་སྒྲིབ་པའི་ཕྱིར་རང་བཞིན་
ཅན་ཏེ། གཟུགས་ཀྱི་གོ་ཡོད་པའོ་ཞེས་སོ། །གསང་བ་གྲུབ་པ་ལས། དཔེར་ན་སྐྱེས་བུ་ལ་ལ་ཞིག་སོགས་ཀྱི་
དོན་ནི། དཔེར་ན་སྐྱེས་བུ་རྨོངས་པའི་རང་བཞིན་ཅན་ལ་ལ་ཞིག སྦྲུལ་གདུག་གི་དུག་གི་གཉེན་པོར་གྱུར་པའི་
སྨན་དང་སྔགས་དང་ནོར་བུ་ལ་སོགས་པ་མི་འཛིན་པ་སྟེ་མི་ལྡན་པར། དུག་སྦྲུལ་གྱི་མགོ་ལ་འཛིན་པར་བྱེད་པ་དེ་ནི་
འཆི་བདག་གཤིན་རྗེའི་ཁར་འགྲོ་བ་ཁོ་ནར་ཟད་དོ་ཞེས་སོ། །མ་དགྲ་བཅོམ་མ་སུན་བྱས་དང་སོགས་ཀྱི་དོན་
ནི། མ་དགྲ་བཅོམ་པ་ལ་མི་ཚངས་པར་སྤྱོད་པས་སུན་བྱས་པ་དང༌། བསྐལ་པ་གྲངས་མེད་གསུམ་དུ་ཚོགས་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
281
བསགས་ཚར་ནས། དེའི་རྗེས་སུ་བསྐལ་ཆེན་བརྒྱར་མཚན་གྱི་རྒྱུར་སྒྲུབ་པ་ལ་གནས་པའི་བྱང་ཆུབ་སེམས་དཔའ་
སོ་སོ་སྐྱེ་བོའི་འཆིང་པ་མཐའ་དག་དང་བཅས་པ་སྟེ། དེ་ལྟ་བུའི་བྱང་ཆུབ་སེམས་དཔའ་ངེས་པ་ལ་གནས་པ་
དང༌། སློབ་པ་རྒྱུན་ཞུགས་ཕྱིར་འོང་ཕྱིར་མི་འོང་གསོད་པ་དང་། དགེ་འདུན་གྱི་ཞལ་དུ་འདུ་བའི་སྒོ་ནི་འཕྲོག་པ་
དག་ནི། མཚམས་མེད་པ་ལྔ་དང་གོ་རིམ་བཞིན་དུ་ཆ་འདྲ་བར་དེ་དག་བྱས་ན་གདོན་མི་ཟ་བར་དམྱལ་བར་སྐྱེ་བར་
འགྱུར་བ་སྟེ། ལྔ་པ་ནི་མཆོད་རྟེན་འཇིག་པ་ལ་བྱེད་པ་ཡིན་ནོ་ཞེས་སོ། །གསང་བ་གྲུབ་པ་ལས། གདོལ་པ་སྨྲིག་
མ་མཁན་ལ་སོགས་ཀྱི་དོན་ནི། རིགས་དམན་གདོལ་པ་ལས་ཀྱིས་དམན་པ་སྨྲིག་མ་མདའ་མཁན་ལ་སོགས་པ་
དང༌། གཞན་ཡང་རླབས་དང་འཁྲུལ་འཁོར་དང་རྒྱ་ལ་སོགས་པ་རྣམས་ཀྱིས་སྲོག་ཆགས་རྣམས་གསོད་པའི་
དོན། དོན་དུ་གཉེར་ཞིང་སེམས་པ་པོ། །དམན་པ་དེ་རྣམས་ཀྱིས་ཀྱང་ཐེག་པ་བླ་ན་མེད་པའི་རྡོ་རྗེ་ཐེག་པ་མཆོག་
འདི་ལ་བརྩོན་འགྲུས་དྲག་པོས་སྤྱད་ན་རྡོ་རྗེ་འཆང་གི་གོ་འཕང་འགྲུབ་པར་འགྱུར་རོ་ཞེས་སོ། །བྱམས་
པས། ཤེས་པས་སྲིད་ལ་མི་གནས་སོགས་ཀྱི་དོན་ནི། དུས་གསུམ་པའི་ཆོས་རྣམས་སྐྱེ་བ་མེད་པ་རྣམ་པར་མཉམ་
པ་ཉིད་དུ་ཤེས་པའི་ཤེས་རབ་ཀྱིས་སྲིད་པ་འཁོར་བའི་མཐའ་ལ་མི་གནས་པ་དང༌། ཚད་མེད་པའི་སེམས་ཅན་གྱི་
ཁམས་ལ་དམིགས་པའི་སྙིང་རྗེ་ཆེན་པོས། ཁྱབ་པ་འདུ་བྱེད་ཀྱི་སྡུག་བསྔལ་ཞི་བའི་མྱང་འདས་ཀྱི་མཐའ་ལ་མི་
གནས་པའོ་ཞེས་སོ། །ཞི་བ་ལྷས། རྨོངས་པས་སྡུག་བསྔལ་ཅན་དོན་དུ་སོགས་ཀྱི་དོན་ནི། རྨོངས་ཤིང་གཏི་
མུག་གི་རྒྱུས་སྡུག་བསྔལ་ཅན་དུ་གྱུར་པའི་སེམས་ཅན་གྱི་དོན་དུ། སེམས་ཅན་ལ་དམིགས་པའི་སྙིང་རྗེས་འཁོར་
བར་གནས་པ་སྟེ་བཞུགས་པར་ཞལ་གྱིས་བཞེས་པར་གྱུར་པ་ནི་མྱང་འདས་ཀྱི་མཐའ་ལ་མི་གནས་ཤིང་ཆགས་པ་སྟེ་
ཡོད་པར་ཞེན་པ་དང་། འཇིག་པ་ནི་ཆད་པའི་མཐའ་བསྐྲག་པ་སྟེ་རྟག་ཆད་ཀྱི་མཐའ་གཉིས་ལས་གྲོལ་བས་དབུ་
མའི་ལམ་སྟོང་པ་ཉིད་མཐོང་བས་འཁོར་བའི་སྐྱོན་གྱིས་མ་གོས་པས་མི་གནས་པའི་མྱང་འདས་ཐོབ་པ་འདི་ནི་སྟོང་
པ་ཉིད་ཀྱི་འབྲས་བུ་ཡིན་ནོ་ཞེས་སོ། །ཞི་བ་ལྷས། དཔེར་ན་རྨི་ལམ་བུ་ཤི་ལ་སོགས་ཀྱི་དོན་ནི། དཔེར་ན་རྨི་
ལམ་གྱི་ནང་དུ་བུ་སྐྱེས་པ་རྨི་ལ། དེ་ཤི་བ་ཡང་རྨི་བ་ལས་བུ་དེ་ཤི་ནས་མེད་དོ་སྙམ་དུ་རྣམ་པར་རྟོག་པ་ནི་བུ་ཡོད་དོ་
སྙམ་དུ་རྣམ་པར་རྟོག་པ་སྐྱེས་པ་དེ་རྗེས་སུ་བཟློག་པར་བྱེད་པས་ན། བུ་དེ་ཡོད་དོ་སྙམ་དུ་རྣམ་པར་རྟོག་པའི་གེགས་
ཡིན་ལ། གེགས་སུ་གྱུར་པའི་རྣམ་རྟོག་དེ་ཡང་རྫུན་པ་ཡིན་ནོ། །དེ་བཞིན་དུ་དངོས་པོར་བཏགས་པ་ཡོད་ན་དེ་མེད་
དོ་སྙམ་དུ་རྣམ་པར་རྟོག་པའི་གེགས་བྱེད་པར་འགྱུར་ཏེ་དེ་ཉིད་ཀྱང་རྫུན་པ་ཡིན་ནོ་ཞེས་སོ། །གུར་ལས། འདོད་
ཆགས་ཀྱིས་བསྐྱེད་འཇིག་རྟེན་པ་སོགས་ཀྱི་དོན་ནི། རྒྱུ་འདོད་ཆགས་ཀྱིས་བསྐྱེད་པའི་འཇིག་རྟེན་པ་རྣམས་ཐབས་
དང་བཅས་པའི་འདོད་ཆགས་ཉིད་ཀྱིས་རྣམ་པར་གྲོལ་བར་འགྱུར་ཏེ། དེའང་རྡོ་རྗེ་ཆགས་པ་སྟེ་འདོད་ཆགས་ཀྱི་
རང་བཞིན་སྒྲིབ་བྲལ་དུ་ཡོངས་སུ་ཤེས་པས་འདོད་ཆགས་དག་ནས་ཡིད་ནི་རྡོ་རྗེ་སེམས་དཔའ་བདེ་བ་ཆེན་པོར་
འགྱུར་རོ་ཞེས་སོ། །སམྦུ་ཊི་ལས། སྐྲའི་ཁྱོན་ཙམ་ཕྲ་བ་ལ་སོགས་ཀྱི་དོན་ནི། སྐྲའི་ཁྱོན་ཙམ་གྱི་ཐིག་ལེ་ཤིན་ཏུ་



དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
282
ཕྲ་བ་གཅིག་ལའང་། སངས་རྒྱས་བདུད་རྩི་དྭངས་མ་ཡོན་ཏན་གྱི་ཆོས་ཀྱིས་ལྡོག་པ་བསམ་གྱིས་མི་ཁྱབ་པ་དང་
ལྡན་པས་དུ་མ་ཕན་ཚུན་དོགས་པ་མ་ཡིན་ཞིང་། གཅིག་ལ་གཅིག་བཅེར་ལྟ་བུའི་གཟིར་བ་མིན་པ་དེ་སྟོབས་བཅུ་
མངའ་བ་སྟེ་ད་ལྟ་ལུས་ཀྱི་སྟོབས་སུ་གྱུར་པའམ་སངས་རྒྱས་ཀྱི་སྟོབས་བཅུ་བསྐྱེད་པའོ། །ལྷ་ནི་ལྷ་སྟེ་ལུས་ལས་
བྱུང་ཞིང་བདེ་བ་ལས་རོལ་པའོ། །བཞེངས་ཤིག་ནི་ཐིག་ལེ་དེ་བསྐྱེད་པར་གྱིས་ཤིག ཡང་ཐིག་ལེ་དེ་ལ་ཡོན་ཏན་
གྱི་རིགས་བསམ་གྱིས་མི་ཁྱབ་པ་ཡོད་པ་དེ་རྣལ་འབྱོར་པའི་བློས་དེ་བཞིན་གཤེགས་པ་དུ་མར་རང་གིས་རིག་པར་
གྱིས་ཤིག་པ་ནི། བཞེངས་ཤིག་ཅེས་ཟློས་པའོ། །བདག་གིས་ནི་ཁྱིམ་དུ་ཟེར་བའང་འདུག་ལྡམ་པར་ཏེ་ཐིག་ལེ་དེ་
མངོན་དུ་བྱེད་པའི་གནས་འཁོར་ལོ་བཞི་དང་རིགས་བདག་གི་ཁ་ལ་སོགས་པར་སྟོན་མོ་རང་བྱུང་ངམ་ལྷན་སྐྱེས་ཀྱི་
ཡེ་ཤེས་བཞེས་པར་འཚལ་ཞེས་སོ། །མཛོད་ལས། སྤུངས་དང་སྐྱེ་སྒོ་རིགས་ཀྱི་དོན་ཞེས་སོགས་ཀྱི་དོན་
ནི། དུས་གསུམ་གྱི་གཟུགས་ཐམས་ཅད་བློས་གཅིག་ཏུ་བསྡུས་ཏེ་སྤུངས་པ་དང་། སེམས་དང་སེམས་ལས་བྱུང་
བ་རྣམས་སྐྱེ་བའི་སྒོར་གྱུར་པས་དང་། ཆོས་དེ་དང་དེའི་རིགས་ཀྱི་དོན་ནི། རིམ་པ་ལྟར་ཕུང་པོ་དང་། སྐྱེ་མཆེད་
དང༌། ཁམས་རྣམས་སོ་ཞེས་སོ། །མཛོད་ལས། རྣམ་སྨིན་ལུང་དུ་མ་བསྟན་ཆོས་སོགས་ཀྱི་དོན་ནི། རྣམ་པར་
སྨིན་པའི་འབྲས་བུས་སོ་སྐྱེའི་ཉེར་ལེན་གྱི་ཕུང་པོ་ལྟ་བུ་ནི་མ་བསྒྲིབས་ལ་ལུང་དུ་མ་བསྟན་པའི་ཆོས་ཡིན་པ་
སྟེ། དེས་དགེ་བ་དང་ཉོན་མོངས་ཅན་གྱི་ཆོས་སེལ་ལོ། །དེ་ཉིད་སེམས་ཅན་དུ་བརྗོད་པའི་ཆོས་ཡིན་པ་སྟེ་དེས་
སེམས་ཅན་མ་ཡིན་པ་སེལ་ལོ། །དེའང་ཟག་བཅས་ཀྱི་དགེ་བ་དང་མི་དགེ་བ་ལས་བྱུང་བའི་ཕྱིར་ལུང་དུ་བསྟན་པ་
ལས་དེ་མ་ཐག་མིན་གྱི། དུས་ཕྱིས་འབྱུང་བ་སྟེ་དེ་གཉིས་ཀྱིས་རྒྱས་པ་དང་རྒྱུ་མཐུན་ལས་བྱུང་བ་སེལ་ལོ། །རྒྱུ་
མཐུན་པའི་འབྲས་བུ་ནི་རང་གི་རྒྱུ་དང་འདྲ་བ་སྟེ་སྐལ་མཉམ་དང་ཀུན་འགྲོའི་རྒྱུས་བསྐྱེད་པའི་འབྲས་བུ་ལྟ་བུའོ། །
བྲལ་བའི་འབྲས་བུ་ནི་བློའི་སྟེ་ཤེས་རབ་ཀྱིས་སྤང་བྱ་ཟད་པར་བྱས་པ་སོ་སོར་བརྟགས་པའི་འགོག་པའོ། །རྒྱུ་གང་
གི་སྟོབས་ཀྱིས་འབྲས་བུ་གང་སྐྱེས་པའི་འབྲས་བུ་དེ་ཐམས་ཅད་སྐྱེས་བུ་བྱེད་པ་ལས་སྐྱེས་པའི་འབྲས་བུའོ། །སྔོན་
བྱུང་མ་ཡིན་པ་སྟེ། དེ་ལས་གཞན་པའི་འདུས་བྱས་ཀྱི་ཆོས་ཐམས་ཅད་ནི། འདུས་བྱས་ཁོ་ནའི་བདག་པོའི་འབྲས་
བུ་ཞེས་བྱའོ་ཞེས་སོ། །སློབ་དཔོན་འཕགས་པས། དང་པོ་བརྒྱད་པ་དགུ་ཉོན་མོངས་སོགས་ཀྱི་དོན་ནི། རྟེན་
འབྲེལ་ཡན་ལག་བཅུ་གཉིས་ཀྱི་དང་པོ་མ་རིག་པ་ནི་གཏི་མུག་དང་། བརྒྱད་པ་སྲེད་པ་ནི་འདོད་ཆགས་དང་། དགུ་
པ་ལེན་པ་ནི་འདུན་པ་དང་ཆགས་པ་ཡིན་པའི་ཕྱིར་ཉོན་མོངས་པའི་ཉོན་མོངས་པའོ། །གཉིས་པ་འདུ་བྱེད་ནི་མ་རིག་
པའི་རྐྱེན་གྱིས་བསོད་ནམས་དང་བསོད་ནམས་མ་ཡིན་པ་དང་མི་གཡོ་བའི་ལས་བསགས་པ་ཡིན་པ་དང༌། བཅུ་པ་
སྲིད་པ་ནི་ལས་དེ་སྲེད་ལེན་གྱིས་གསོས་བཏབ་པས་ཡང་སྲིད་པར་མངོན་དུ་ཕྱོགས་པ་ཡིན་པས། ལས་ཀྱི་ཀུན་ནས་
ཉོན་མོངས་པ་ཡིན་ཏེ་ལྷག་མ་རྣམ་པར་ཤེས་པ་དང་། མིང་དང་གཟུགས་དང་། སྐྱེ་མཆེད་དྲུག་དང་། རེག་པ་
དང༌། ཚོར་བ་དང་། སྐྱེ་བ་དང་། རྒ་ཤི་སྟེ་བདུན་ནི་ལས་ཉོན་གྱི་འབྲས་བུ་སྡུག་བསྔལ་གྱི་བདེན་པ་སྟེ་སྐྱེ་བའི་



283
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
ཀུན་ནས་ཉོན་མོངས་པ་ཡིན་ནོ། །དེ་ལྟར་ན་བཅུ་གཉིས་རྟེན་འབྲེལ་གྱི་ཆོས་ནི་བསྡུ་ན་ཉོན་མོངས་པ་དང་། ལས་
དང༌། རྣམ་པར་སྨིན་པ་སྡུག་བསྔལ་དང་གསུམ་དུ་འདུས་སོ། །མ་རིག་པ་སྲེད་ལེན་གསུམ་པོ་དག་ལས་འདུ་བྱེད་
དང་སྲིད་པ་གཉིས་འབྱུང་སྟེ། གཉིས་པོ་དེ་ལས་རྣམ་ཤེས་སོགས་བདུན་འབྱུང༌། བདུན་པོ་དེ་ལས་ཀྱང་མ་རིག་པ་
སོགས་གསུམ་འབྱུང་སྟེ། དེ་ལྟར་ན་སྲིད་པའི་འཁོར་ལོ་རྟེན་འབྲེལ་བཅུ་གཉིས་ཉིད་ནི་མགལ་མེའི་འཁོར་ལོ་ལྟར་
ཡང་ནས་ཡང་དུ་འཁོར་རོ་ཞེས་སོ། །རྒྱ་ཆེ་རོལ་པ་ལས། སྲེད་སྲིད་མ་རིག་དབང་གིས་སྐྱེ་བོ་རྣམས་སོགས་ཀྱི་
དོན་ནི། སྲེད་པ་དང་སྲིད་པ་མ་རིག་པ་གསུམ་གྱི་དབང་གིས་བྱིས་པའི་སྐྱེ་བོ་རྣམས་མི་དང་ལྷའི་གནས་དང་ངན་
སོང་གསུམ་པོ་རྣམས་དང་། ལྷ་མིན་ལྷའི་ཁོངས་སུ་བསྡུས་པའི་འགྲོ་བ་རྒྱུད་ལྔ་པོ་རྣམས་སུ་ལས་འབྲས་ལ་རྨོངས་
པའི་མི་མཁས་པ་རྣམས་འཁོར་ཏེ། དཔེར་ན་རྫ་མཁན་གྱི་འཕང་ལོ་འཁོར་བ་ཇི་ལྟ་བ་བཞིན་ནོ་ཞེས་སོ། །དཔལ་
མཆོག་ལས། འདོད་ཆགས་རྣམ་པར་དག་པའི་གནས་སོགས་ཀྱི་དོན་ནི། རྡོ་རྗེ་སེམས་དཔའ་ལ་སོགས་པ་བསྒོམ་
པ་ལ་ཞེན་པའི་ཆགས་པ་ནི་འདོད་ཆགས་ཏེ་དེ་ཉིད་ཕྲ་མོར་འབིགས་པས་ན་མདའ་ཞེས་བྱ་ལ། དེའི་དེ་བཞིན་དུ་ཚུལ་
གཅིག་པས་ན། རྣམ་པར་དག་པ་དེའི་གནས་ནི་བཞི་སྟེ་དེ་ཁོ་ན་ཉིད་བཅུའོ། །དེ་ལྟ་བུ་དེ་ནི་བྱང་ཆུབ་པའི་ངོ་བོ་ཉིད་
ལ་སེམས་པས་བྱང་ཆུབ་སེམས་དཔའ་སེམས་དཔའ་ཆེན་པོ་སྟེ་དེའི་འབྲས་བུ་ཡིན་པའི་ཕྱིར་དེའི་གནས་ནི་སེམས་
ཅན་གདུལ་བའི་རྟེན་རྡོ་རྗེ་སེམས་དཔའི་བྱང་ཆུབ་ཀྱི་ངོ་བོ་ཉིད་རབ་ཏུ་དགའ་བ་རྣམ་པར་དག་པའི་གནས་ཀྱིས་གདུལ་
བྱ་རྣམས་འདུལ་བའོ་ཞེས་བཤད་པར་སྣང་ངོ་ཞེས་སོ། །གསང་བ་འདུས་པ་ལས། རིགས་ཀྱི་བུ་ཁྱོད་ཀྱིས་སོགས་
ཀྱི་དོན་ནི། རིགས་ཀྱི་བུ་ཁྱོད་ཀྱིས་ལུས་སེམས་ཐུགས་རྡོ་རྗེ་ལྟ་བུ་དང༌། སེམས་ལུས་སྐུ་རྡོ་རྗེ་ལྟ་བུ་
དང༌། སེམས་ཚིག་ཏུ་བརྗོད་པ་དག་ཏུ་སྨྲ་བ་སྟེ་གསུང་རྡོ་རྗེ་ལྟ་བུར་ཀུན་ཏུ་སྒོམས་ཤིག་སྟེ་དེས་ན་རྡོ་རྗེ་གསུམ་མི་
ཕྱེད་པའི་ངོ་བོ་ཉིད་ཀྱི་བྱང་ཆུབ་ཀྱི་སེམས་སྐྱེད་ཅིག་པའོ་ཞེས་སོ། །གུར་ལས་སྤྱི་བོར་རྡོ་རྗེ་འཛིན་པ་མཆོག་སོགས་
ཀྱི་དོན་ནི། ཧེ་རུ་ཀ་ཞལ་བརྒྱད་པའི་སྤྱི་བོར་རྡོ་རྗེ་འཛིན་པ་མི་བསྐྱོད་པ་མཆོག་སྟེ། དེའི་སྤྱི་བོར་ཡང་རྡོ་རྗེ་མདོག་
ནག་པོ་འོད་ཟེར་དང་བཅས་པས་བརྒྱན་པའོ་ཞེས་སོ། །གུར་ལས། གློ་དང་དབུགས་དང་དེ་བཞིན་སྤྲོ་སོགས་ཀྱི་
དོན་ནི། གློ་ནད་དང་། དབུགས་ལུད་པ་དང་། དེ་བཞིན་དུ་སྨྱོ་བ་དྲན་པ་ཉམས་པ་དང༌། ཁོང་སྐམ་ནི་སྐེམ་ནད་
དམ། འགྱུར་གཞན་ལས་ཁྲག་སྐྱུག་པ་ཞེས་འབྱུང་ངོ༌། །མཛེ་དང་བིར་ཛི་ཀ་རྐང་ཤུའམ། འགྱུར་གཞན་ལས་
གཡན་པ་ཞེས་འབྱུང་ངོ༌། །མཆིན་པའི་ནད་དང་མཚེར་བའི་ནད་རྣམས་ལ་གླང་པོ་ལ་སོགས་པ་བརྒྱད་རིམ་པར་
ཤེས་པར་བྱའོ། །ཁ་སྦྱོར་ལས། པིར་ལ་བྱིན་རླབས་བྲིས་མཁན་ལ་སོགས་པའི་དོན་ནི། རྡོ་རྗེ་སེམས་དཔའི་རྣལ་
འབྱོར་དང་ལྡན་པས་གཏོར་མ་དང་མཆོད་པ་ལ་སོགས་པ་སྔོན་དུ་འགྲོ་བས་པིར་བཟུང་ནས་དེ་རྡོ་རྗེ་སེམས་དཔའི་
སྙིང་པོ་ལན་ཉི་ཤུ་རྩ་གཅིག་བཟླས་པས་བྱིན་གྱིས་བརླབ་སྟེ། འབྲི་མཁན་རྡོ་རྗེ་སེམས་དཔའི་གཟུགས་སུ་བསྒོམས་
པ་ལ་གནས་གསུམ་ཡི་གེ་གསུམ་གྱིས་བྱིན་གྱིས་བརླབས་ནས་བྱིན་ཏེ། དེས་ཀྱང་ལག་པར་གནས་པའི་ཟླ་བ་ལ་



284
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པིར་རྡོ་རྗེའི་རྣམ་པ་ཅན་དང་། ཚོན་པདྨར་གནས་པའི་ཡེ་ཤེས་ཀྱི་བདུད་རྩི་མོས་ནས་རང་གི་ལྷག་པའི་ལྷའི་བྲིས་སྐུ་
འཇིགས་པ་ནི་དངོས་གྲུབ་ཐམས་ཅད་རབ་ཏུ་སྟེར་བར་བྲིའོ་ཞེས་སོ། །འདུས་པ་ལས། དཀའ་ཐུབ་སྡོམ་པ་མི་
བཟད་པ་སོགས་ཀྱི་དོན་ནི། ལུས་ངལ་ཞིང་དུབ་པའི་སྦྱོར་བས། གཙུག་ལག་ཁང་ལ་སོགས་པ་སྒྲུབ་པའི་དཀའ་
ཐུབ་དང་སྦྱངས་པའི་ཡོན་ཏན་བཅུ་གཉིས་ཀྱི་སྡོམ་པ་དང་། རི་ལ་མཆོང་ཞིང་མེར་འཇུག་པ་ལ་སོགས་པ་མི་བཟད་
པ་བསྟེན་ཅིང་གདུང་བཞིན་པས་བྱང་ཆུབ་བསྒྲུབས་ཀྱང་འགྲུབ་པར་མི་འགྱུར། འོ་ན་གང་གིས་འགྲུབ་ན་ཐམས་
ཅད་ཀྱིས་འདོད་ཅིང་དོན་དུ་གཉེར་བར་བྱ་བའི་འདོད་པའི་ལོངས་སྤྱོད་ལྔ་པོ་ཐམས་ཅད་ནི་བསྟེན་པས་ནི་རྡོ་རྗེ་འཆང་
ཆེན་པོ་མཉེས་པར་བྱེད་ན་མྱུར་དུ་ཚེ་འདི་ནི་ཕྱག་རྒྱ་ཆེན་པོ་འགྲུབ་པར་བྱེད་དོ་ཞེས་སོ། །མཉམ་སྦྱོར་
ལས། སངས་རྒྱས་ཐམས་ཅད་བདག་ཉིད་ཡིན་སོགས་ཀྱི་དོན་ནི། ཕྱོགས་བཅུ་དང་དུས་གསུམ་གྱིས་བསྡུས་པའི་
ཡོན་ཏན་གྱི་ཚོགས་ཐམས་ཅད་དང་ལྡན་པའི་རྡོ་རྗེ་སེམས་དཔའ་འདི་ནི་སངས་རྒྱས་ཐམས་ཅད་ཀྱི་བདག་ཉིད་དེ་རང་
བཞིན་ཡིན་ལ། དེའི་སྦྱོར་བའི་མཐུས་ར་ས་ཡ་ན་ནི་བཅུད་ལེན་ཏེ་འཆི་བ་མེད་པའི་བདུད་རྩི་བདེ་བ་ཆེན་པོ་དཔལ་
བཞི་འགྱུར་འགྲུབ་ལ། དེས་རྡོ་རྗེ་སེམས་དཔའི་དཔལ་སྟེ་སྤངས་པ་དང་ཡེ་ཤེས་ཕུན་སུམ་ཚོགས་པས་རང་གཞན་
གྱི་དོན་དུ་འགྱུར་བ་དང་། སྐུ་གསུམ་རྟག་པའི་རྣམ་པས་འཁོར་བ་ཇི་སྲིད་བར་འགྲོ་བའི་དོན་སྤྱོད་པའི་ཚེ་
དང༌། མཚན་དཔེ་དང་སྟོབས་དང་མི་འཇིགས་པ་དང་དབང་དང་མངོན་ཤེས་ལ་སོགས་པའི་ལང་ཚོ་དང་། སྒྲིབ་
གཉིས་ཀྱི་ནད་མེད་པ་སྡུག་བསྔལ་སྤང་བའི་བདེ་བའི་མཆོག་འགྲུབ་པའོ་ཞེས་སོ། །དེ་ཁོ་ན་ཉིད་ལ་འཇུག་པ་
ལས། བླ་མས་སློབ་མའི་བསམ་ཤེས་ནས་སོགས་ཀྱི་དོན་ནི། བླ་མས་སློབ་མའི་བསམ་པ་དང་ཁམས་དང་བག་
ལ་ཉལ་ཤེས་ནས་དེ་དང་རྗེས་སུ་མཐུན་པར་ཆོས་སྟོན་པར་བྱེད་པ་གང་ཡིན་པ་དེ་ནི་གདུལ་བྱ་རྣམས་ཀྱི་སློབ་དཔོན་
མཆོག་ཉིད་ཡིན་གྱི། གཞན་གདུལ་བྱའི་བསམ་པ་མི་ཤེས་པས་ཆོས་བསྟན་ཀྱང་དོན་དུ་འགྱུར་བ་མི་སྲིད་པས་སློབ་
མ་བསྡུ་བར་འོས་པ་མིན་ནོ་ཞེས་སོ། །སློབ་དཔོན་ཨཱརྱ་དེ་བས་བཞི་བརྒྱ་པ་ལས། ལ་ལའི་བླ་མར་གྱུར་པ་སྟེ་
སོགས་ཀྱི་དོན་ནི། བྱང་ཆུབ་སེམས་དཔའ་རྣམས་ཀྱི་སྙིང་རྗེ་ཆེན་པོ་ནི་དམ་པ་མ་ཡིན་པ་ལ་འཇུག་པར་འགྱུར་བ་
དེའི་ཕྱིར། སེམས་ཅན་གྱི་ཁམས་དང་མོས་པ་དང་། དབང་པོ་ཐ་དད་པ་ལ་ལ་སྟེ་འགའ་ཞིག་ཏུ་བདག་ཉིད་སྨད་
བཅད་དུ་རིག་པ་དེ་ལ་བླ་མར་གྱུར་པར་ཁས་ལེན་པས་འདུལ་བ་སྟེ། ལ་ལ་ཡི་ནི་སྟེ་འགའ་ཞིག་ཏུ་ང་རྒྱལ་གྱིས་
ཁེངས་པ་དག་གདུལ་བའི་ཕྱིར་སློབ་མར་གྱུར་པས་ཁས་ལེན་ཏེ། ཅིའི་ཕྱིར་ན། ཐབས་སྣ་ཚོགས་ལ་མཁས་ཤིང་
རིག་པས་གདུལ་བའི་སྣ་ཚོགས་པའི་ཐབས་རྣམས་ཀྱིས། བསམ་པའི་དབྱེ་བ་སྣ་ཚོགས་པས་ཕྱེ་བའི་སེམས་ཅན་གྱི་
ཁམས་རྣམས་འདུལ་བར་བྱེད་ཅིང་། མ་རྟོགས་པའི་སེམས་ཅན་རྣམས་ཀྱིས་རྟོགས་པར་བྱེད་དོ། །དཔེར་ན་སྨན་
པ་མཁས་པས་ནད་ཁ་ཅིག་ནི་སྣུམ་ཆོས་ཀྱིས་འཆོས་པར་བྱེད། ཁ་ཅིག་ནི་སྐྱ་ཆོས་ཀྱིས་འཆོས་པར་བྱེད་པ་བཞིན་ནོ་
ཞེས་སོ། །མཛོད་ལས། ཚུལ་གནས་ཐོས་དང་བསམ་ལྡན་པས་སོགས་ཀྱི་དོན་ནི། བདེན་པ་མཐོང་བར་འདོད་



285
དག་ལྗོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
པས་དང་པོ་ཁོ་ནར་ཚུལ་ཁྲིམས་བསྲུང་བ་ལ་གནས་པ་དང་། དེའི་འོག་ཏུ་བདེན་པ་མཐོང་བ་དང་མཐུན་པའི་ཐོས་པ་
འཛིན་པའམ། དོན་ཉན་པའམ་ཐོས་ནས་ཕྱིན་ཅི་མ་ལོག་པར་བསམ་པ་དང་ལྡན་པས། ཏིང་ངེ་འཛིན་བསྒོམ་པ་ལ་
ནི་རབ་ཏུ་སྦྱོར་རོ། །དེ་ལྟར་ཐོས་བསམ་སྒོམ་གསུམ་གྱི་ཤེས་རབ་གསུམ་སྔ་མ་ལ་བརྟེན་ནས་ཕྱི་མ་འབྱུང་
ལ། ཐོས་པ་དང་སོགས་པ་བསམ་པ་དང་བསྒོམས་པ་ལས་བྱུང་བའི་བློ་རྣམས་ནི་རིམ་པ་བཞིན་ཆོས་ཀྱི་མིང་
དང༌། མིང་དོན་གཉིས་ཀ་དང༌། དོན་ལ་དམིགས་པའི་ཡུལ་ཅན་དུ་བྱེ་བྲག་ཏུ་སྨྲ་བ་འདོད་དོ་ཞེས་སོ། །དཔལ་
མཆོག་དང་པོ་ལས། འདོད་ཆགས་ཞེ་སྡང་གཏི་མུག་གསུམ་སོགས་ཀྱི་དོན་ནི། སེམས་ཅན་གྱི་རྒྱུད་ལ་ཡོད་པའི་
འདོད་ཆགས་ཞེ་སྡང་གཏི་མུག་གསུམ་པོ་དངོས་པོ་ལ་མངོན་པར་ཞེན་པ་ཉིད་ཀྱིས་བསྟེན་པས་བརྟན་གཡོའི་དུག་
དང་འདྲ་བར་དགེ་བའི་རྩ་བའི་སྲོག་འཕྲོག་པར་འགྱུར་བ་ཡིན་ལ། མྱ་ངན་ལས་འདས་པའི་དོན་དུ་ཆགས་སྡང་གཏི་
མུག་གསུམ་པོ་དེའི་དེ་ཁོ་ན་ཉིད་རང་བཞིན་གྱིས་ཡོངས་སུ་དག་པ་ཤེས་ཤིང་བསྒོམས་ན། དུག་ནི་འཆི་བ་མེད་པའི་
བདུད་རྩི་མྱ་ངན་ལས་འདས་པར་གྱུར་པ་ཡིན་ནོ་ཞེས་སོ། །སྐུ་ཡི་དབང་ཕྱུག་གསུང་གི་དབང་ཕྱུག་དང་སོགས་ཀྱི་
དོན་ནི། ཕྲ་བ་དང་ཡང་བ་ལ་སོགས་པ་སྐུའི་དབང་ཕྱུག་དང་། གཟུངས་བཞི་ལ་སོགས་པ་གསུང་གི་དབང་ཕྱུག་
དང༌། དེ་བཞིན་དུ་ལྷ་ལ་སོགས་པའི་ཉེ་བར་འཕོ་བ་ལ་སོགས་པ་ཐུགས་ཀྱི་དབང་ཕྱུག་དང༌། འབར་བ་དང་སྣང་
བ་ལ་སོགས་པ་རྫུ་འཕྲུལ་གྱི་དབང་ཕྱུག་དང་། གཟུགས་གཅིག་གིས་ཐམས་ཅད་ཁྱབ་པ་ཀུན་ཏུ་འགྲོ་བའི་དབང་
ཕྱུག་དང་། དཔག་བསམ་གྱི་ཤིང་ལྟ་བུར་ཅི་ལྟར་མངོན་པར་འདོད་པའི་དོན་བསྐྱེད་པ་དང་། སེམས་ཅན་ཀྱི་དོན་
བྱ་བའི་ཕྱིར་རི་བོང་སྟག་དང་སེང་གེ་ལ་སོགས་པའི་གཟུགས་སྣ་ཚོགས་པའི་སྐྱེས་གནས་སུ་སྐྱེ་བ་དང་། སྟོབས་
དང་མི་འཇིགས་པ་ལ་སོགས་པ་ཡོན་ཏན་གྱི་དབང་ཕྱུག་སྟེ་བརྒྱད་པའོ་ཞེས་སོ། །ཡེ་ཤེས་གྲུབ་པ་ལས། སེམས་
ཅན་ཀུན་གྱི་ཡིད་ཁྱབ་པར་སོགས་ཀྱི་དོན་ནི། ཚུལ་ཁྲིམས་དང་ཐོས་པ་ལས་སོགས་པའི་སྒོ་ནས་བདག་ཉིད་ལྷག་
པར་རློམ་པར་མི་བྱ་སྟེ། སེམས་ཅན་རབ་འབྲིང་ཐ་མ་གསུམ་པོ་ཀུན་གྱི་ཡིད་ལ་ཁྱབ་པར་ཐོག་མ་དང་ཐ་མ་མེད་
པའི་སེམས་དཔའ་རྡོ་རྗེ་སེམས་དཔའ་རྟག་པར་བཞུགས་པའི་ཕྱིར་རོ། །དེ་ལྟར་སེམས་ཅན་ཐམས་ཅད་རྡོ་རྗེ་སེམས་
དཔའི་རང་བཞིན་དུ་ཤེས་པའི་རྣལ་འབྱོར་པ་དབང་པོས་སེམས་ཅན་གྱི་རིགས་གང་ལའང་བརྙས་པར་མི་བྱའོ་ཞེས་
སོ། །གུར་ལས། མཁའ་འགྲོ་མཁའ་འགྲོ་མ་རྣམས་ཀྱི་སོགས་ཀྱི་དོན་ནི། མཁའ་འགྲོའི་བརྟག་པ་
དང༌། མཁའ་འགྲོ་མའི་བརྟག་པ་རྣམས་ཀྱིས་ཞེས་བྱ་བ་ནས། དག་པའི་སྙིང་པོར་བརྟག་པ་གཉིས་སུ་ཡོངས་སུ་
བསྡུས་པ་འདི་ནི། རྡོ་རྗེ་མཁའ་འགྲོས་བསྡུས་ནས་གསུངས་པ་སྟེ། རྒྱས་པའི་དབང་དུ་བྱས་ན་བརྟག་པ་སུམ་
ཅུ། བསྡུས་པས་གཉིས་སུ་ངེས་པ་འདི་ནི་ཀྱེ་རྡོ་རྗེའི་རྒྱུད་ཀྱི་ངེས་པའོ་ཞེས་སོ། །གུར་ལས། ཌི་བི་ཧ་ཡ་ས་ག་མ་
ནེ་སོགས་ཀྱི་དོན་ནི། སྒྲའི་བྱིང་ལ་ཟེ་བེ་ཧ་ཡ་ས་ག་མ་ནེ་ཞེས་བྱ་བའི་ཡི་གེ་བརྒྱད་བཤད་པ་ལ་རྡོ་རྗེ་ངེས་པར་བརྗོད་
པའི་རྒྱུད་ལས་སངས་རྒྱས་ལ་ཌི་བེ་ཧ་ཡ་ཞེས་ཟེར་བས་ཌེའི་སྒྲ་ལས་སངས་རྒྱས་ཁམས་རྣམས་ཐམས་ཅད་ཕྱོགས་



དག་ལྡོན་སྐོར་གསུམ་གྱི་ལུང་འགྲེལ་ལུང་དོན་གསལ་བའི་ཉི་མ།
།
286
ཀུན་དང་དུས་ཀུན་ཏུ་རྣམ་པར་རྟག་ཅེས་བྱ། བེའི་སྒྲ་ལས་གནས་ནམ་མཁའ་ཀུན་ཏུ་ཞེས་བྱ། ཧའི་སྒྲ་ལས་
ལོངས་སྤྱོད་པ་ཞེས་བྱ། ཡའི་སྒྲ་ལས་གྲུབ་པ་སྟེ། ཇི་ལྟར་འདོད་པ་གྲུབ་པས་ན་མཁའ་འགྲོ་མ་ཞེས་བྱ་བར་རབ་ཏུ་
བཤད་དོ་ཞེས་སོ། །དག་ལྡན་གྱི་སྐབས་སོ། །དེ་ལྟར་ལུང་རྣམས་ཀྱི་དགོངས་པའི་བཤད་པ་རང་རང་གི་སྐབས་
ཡིན་པའི་བརྗོད་བྱའི་དོན་སྒྲས་དངོས་སུ་ཟིན་པ་བཞིན་གཙོ་བོར་བཤད་ཅིང་། འདིར་ཤེས་བྱེད་དུ་འགྲོ་བ་ནི་འགའ་
ཞིག་དངོས་བསྟན་དང་འགའ་ཞིག་ཤུགས་བསྟན་གྱིས་གོ་བར་བྱས་ལ། བཤད་རྒྱུད་གཉིས་ཀྱི་ལུང་རྣམས་ཀྱི་
དགོངས་པ་རྗེ་བཙུན་རིན་པོ་ཆེ་རྣམ་པ་གཉིས་ཀྱིས་བཤད་པ་མཛད་པ་བཞིན་བཀྲལ། གཞན་མདོ་རྒྱུད་བསྟན་བཅོས་
ཀྱི་ལུང་མང་པོ་རྣམས་ཀྱི་དགོངས་པ་དེ་དང་དེའི་འགྲེལ་པ་རང་གིས་མཐོང་བ་རྣམས་དང༌། མ་མཐོང་བ་རྣམས་
ལུང་གི་འགྲེལ་པ་ཉི་མའི་འོད་ཟེར་ན་ཡོད་པ་བཞིན་ཚིག་ཉུང་དུས་བཀྲལ་བ་འདི། ཆོས་འདི་དང་འདིའི་བླ་མ་བརྒྱུད་
པ་རྣམས་ལ་མི་ཕྱེད་པའི་དད་པ་དང་ལྡན་ཞིང་། བློ་གྲོས་དང་བརྩོན་འགྲུས་ཕུན་སུམ་ཚོགས་པར་གྱུར་པའི་སློབ་
དཔོན་ནམ་མཁའ་དཔལ་བཟང་གིས་ཡང་ནས་ཡང་དུ་བསྐུལ་བའི་ངོར། ཤཱཀྱའི་དགེ་སློང་ཡེ་ཤེས་རྒྱལ་མཚན་
དཔལ་བཟང་པོས་དབང་དགོན་གྱི་དབེན་གནས་སུ་བྲིས་པའོ། །འདིར་འབད་དགེ་བས་མཁའ་མཉམ་འགྲོ་བ་
རྣམས། །འདི་ཡི་བྱ་བའི་རྣམ་གཡེང་ཀུན་སྤངས་ནས། །འདི་དང་ཕྱི་མ་ཕན་བདེ་སྒྲུབ་པའི་ལམ། །འདིར་བཤད་
ཆོས་ཀྱི་འབྱོར་པས་རོལ་པར་ཤོག །བདག་ཀྱང་སྐྱེ་བ་སྐྱེ་བ་ཐམས་ཅད་དུ། །བདག་ཏུ་འཛིན་པའི་དགྲ་བོ་འདུལ་བ་
དང༌། །བདག་ཉིད་ཆེན་པོ་ས་ཆེན་ཡབ་སྲས་ཀྱིས། །བདག་གིར་མཛད་ནས་ཐུགས་རྗེར་འཛིན་པར་ཤོག །
གནས་སྐབས་ཚེ་འདི་དམ་ཆོས་སྒྲུབ་པ་ཡི། །གནས་དང་གྲོགས་སོགས་མཐུན་རྐྱེན་འཛོམ་པ་དང་། །གནས་མིན་
སྤྱོད་པས་ནམ་ཡང་མི་འཕྲོག་ཅིང་། །གནས་སྐབས་ཀུན་ཏུ་བདེ་བའི་ལམ་སྒྲུབ་ཤོག། །།འདི་བསྒྲུབས་པ་ལས་
བྱུང་བ་ཡི། །དགེ་བའི་རྩ་བ་གང་ཐོབ་པ། །དེས་ནི་སྐྱེ་བོ་ཐམས་ཅད་ཀྱི། །བདེ་གཤེགས་ཤེས་རབ་ཐོབ་པར་
ཤོག །འགྲོ་བའི་སྡུག་བསྔལ་སྨན་གཅིག་པུ། །བདེ་བ་ཐམས་ཅད་འབྱུང་བའི་གནས། །བསྟན་པ་རྙེད་དང་
བཀུར་སྟི་དང་། །བཅས་ཏེ་ཡུན་རིང་གནས་གྱུར་ཅིག །བྱང་ཕྱོགས་སྐྱོང་བའི་སྐྱོབ་པ་མཆོག་གྱུར་པ། །མཁས་
གྲུབ་རྒྱ་མཚོས་ཡོངས་སུ་གང་བའི་གནས། །གངས་རིའི་ཁྲོད་འདིར་བསྟན་པ་གསལ་མཛད་པ། །ས་སྐྱ་པ་ཡི་
བསྟན་པ་རྒྱས་གྱུར་ཅིག །གངས་ཅན་བོད་ཀྱི་ལྟེ་བ་རྡོ་རྗེ་གདན། །དཔལ་ལྡན་ས་སྐྱའི་ཆོས་སྲིད་རྒྱས་གྱུར་ཅིག །
སྤྲུལ་པའི་གདུང་བརྒྱུད་རྒྱུན་ཆད་མེད་པ་དང་། །ཀུན་ཀྱང་ཕྲིན་ལས་ནམ་མཁའ་མཉམ་པར་ཤོག །དགེའོ། །
དགེའོ། །དགེའོ།། །།བལ་ཡུལ་མཆོད་རྟེན་ཉེ་འགྲམ་དུ་གནས་རྒྱལ་ཡོངས་ས་ཆེན་ཞེས་པ་ལས་གུ་རུས་སྤྱིར་རྩ་སྤེལ།།



Printer at SHIVA OFFSET PRESS Dehradun Ph 0135-2715748
